28 gadus vecs pavārs atrasts miris Sanfrancisko lielveikalā
Šonedēļ kāda lielveikala kāpņutelpā atrasts miris 28 gadus vecs pavārs, kurš nesen pārcēlies uz Sanfrancisko .
Bet upura brālis saka, ka viņš nevar iedomāties nevienu, kurš gribētu nodarīt pāri viņa brālim, norādot, ka: "Viņa dzīve beidzot sāka uzlaboties."
Līķis, kas trešdien atrasts pie Vestfīldas lielveikala, ticis identificēts kā 28 gadus vecais Sanfrancisko iedzīvotājs Frenks Galicia, teica Sanfrancisko tiesu medicīnas ekspertīzes biroja pārstāvis.
Sanfrancisko policija paziņoja, ka viņa nāve atzīta par slepkavību un šobrīd notiek izmeklēšana.
Upura brālis Luiss Galicia stāsta Sanfrancisko raidstacijai ABC KGO, ka Frenks iepriekš strādājis par pavāru Bostonā, bet pirms sešiem mēnešiem viņš ticis pie sava sapņu darba restorānā "Sons & Daughters" Sanfrancisko.
Restorāna "Sons & Daughters" pārstāvis informē, ka ziņa par viņa nāvi viņus šokēja un satrieca.
"Mēs esam maza komanda, kas strādā kā saliedēta ģimene un mums viņš ļoti pietrūks", teica pārstāvis.
Šajā grūtajā laikā mēs domās esam kopā ar Frenka draugiem un ģimeni.
Luiss Galicia stāsta, ka sākumā Frenks esot nakšņojis hosteļos, bet pēdējā laikā dzīve beidzot esot uzlabojusies.
"Viņš ievācās jaunā dzīvoklī un satikās ar kādu meiteni", Luiss stāsta radiostacijai KGO.
Luiss Galicia apgalvo, ka nezina, kurš gribētu nodarīt pāri viņa jaunākajam brālim.
Viņš bija labs cilvēks ar plašu sirdi.
"Viņš vienmēr palutināja savu ģimeni, pagatavojot garšīgu maltīti un gatavojot pusdienas", teica Luiss Galicia
Viņš nekad nevēlējās iesaistīties strīdos.
Viņš bija tas brālis, kurš pielāgojās pārējiem.
"Ņemot vērā visu, kas pasaulē nogājis greizi, viņš bija kā neapstrādāts dimants, kas ik dienu spoži mirdzēja", viņš saka.
Ikviens, kuram ir informācija par notikušo, ir aicināts zvanīt uz SFPD Informācijas tālruni 415-575-4444.
Jauno ārstu streiks: aicina uz jauniem protestiem
Jauno ārstu pārstāvji pieprasa savu arodbiedrību uzsākt protestus strīdā par jauno līgumu.
Lielbritānijas Medicīnas Asociācijas (LMA) Jauno ārstu komiteja (JAK) gatavojas pieprasīt padomi atbalstīt plašākus protestus septembra sākumā.
JAK uzskata, ka ministriem nav izdevies kliedēt šaubas par līgumu.
Jūlijā jaunie ārsti un medicīnas studenti noraidīja LMA piedāvāto līgumu.
Pret līgumu nobalsoja 58 % no visiem biedriem, kas piedalījās balsojumā.
Ceturtdienas vakarā publicētajā vēstījumā Twitter, JAK padomes locekle Elēna Makkorta norāda, ka valdība turpina klusēt šajā jautājumā un tādēļ līguma piedāvājums ir noraidīts.
Viņa teica: "Ņemot to vērā, JAK balsojuma rezultātā līguma piedāvājums ir pilnībā noraidīts un pieņemts lēmums pieprasīt jaunas formālas pārrunas, lai apspriestu svarīgākos jautājumus."
Atbildot uz valdības klusēšanu, JAK šodien oficiāli pieprasīja tikšanos ar LMA padomi, lai autorizētu jaunu līgumu izstrādi, kas stātos spēkā septembrī.
Strīda rezultātā jaunie ārsti piedalījušies sešos streikos, tai skaitā, pirmo reizi NHS vēsturē pārtraukuši darbu.
Pēc balsojuma, ar kuru tika noraidīti LMA piedāvātie līguma nosacījumi, ko rekomendēja BMA, no amata atkāpās LMA jauno ārstu pārstāvis Dr. Johans Malawana.
Pirms tikšanās ar 54 000 jaunajiem ārstiem un medicīnas studentiem, viņš bija teicis BMA biedriem, ka piedāvājums ir labs un tiks pieņemts.
Pēc balsošanas, veselības sekretārs Džeremijs Hants informēja, ka līgums tiks noslēgts ar Anglijas mediķiem.
Krievija un Turcija: Atstumto alianse?
Žests, kas izbeidza krīzi.
Krievijas un Turcijas vadītāji tikās otrdien, lai sarokotos un paziņotu par astoņus mēnešus ilgušā vārdu un ekonomisko sankciju kara beigām.
Taču Vladimiram Putinam sasveicinoties ar Turcijas līderi Sanktpēterburgas pilī, radās iespaids, ka šīs partnerattiecības vairāk ir vajadzīgas Ankarai.
Tomēr abi sarokojās.
Vladimira Putina smaids izskatījās samākslots un neizraisīja siltas emocijas, pat ņemot vērā viņa ierasto atturību.
Turpretī redžeps Tajjips Erdogans vismaz piecas reizes nodēvēja Putinu par savu "dārgo draugu", vēsta tikšanās apskats.
Man nojuka skaits.
Tāpat viņš solīja, ka attiecības ar Krieviju ne tikai uzlabosies līdz pirmskrīzes līmenim, bet kļūs vēl stiprākas.
Nākamajā dienā kāds laikraksts ziņoja, ka Erdogans uzvedies tā, it kā nekas nebūtu noticis.
Manuprāt, viņa entuziasms izraisa pretrunīgas izjūtas.
Taču no Putina starojošais vēsums liecina, ka Krievijas līderis neko nav aizmirsis.
Pirmais, ko viņš pieminēja savā uzrunā, bija Krievijas lidmašīnas notriekšana uz Sīrijas robežas.
Toreiz Maskava reaģēja asi.
Putins apsūdzēja Ankaru, ka tā iedūrusi dunci Maskavas mugurā.
Pāridarījums bija vēl sāpīgāks, ņemot vērā, ka tas nāca no drauga puses.
Atjaunot patiesu uzticību būs ļoti grūti, varbūt pat neiespējami.
Kopš novembra Krievijas publiskā nostāja gan ir mainījusies.
Vairākus mēnešus valdības kontrolētā televīzija izplatīja agresīvus apvainojumus pret Ankaru.
Pēkšņi likās, ka pie visa bija vainīgi turki.
Visnopietnākās bija apsūdzības, ka paša Erdogana ģimene guvusi peļņu no nelegālās naftas tirdzniecības ar Islāma Valsts kontrolēto Sīrijas daļu.
Viņš pats to, protams, noliedza.
Taču Sanktpēterburgas tikšanās galvenais vēstījums, ka pienācis laiks aizmirst pagātni.
Galu galā šī tikšanās notika tikai tādēļ, ka Putins saņēma prezidenta Erdogana atvainošanos.
Krievija to varētu uztvert kā sava veida uzvaru.
Ankaras ieguvums no miera izlīguma ir acīmredzams.
Pirmkārt, Erdoganam ir vajadzīgi visi iespējamie draugi pēc neveiksmīgā apvērsuma pagājušajā mēnesī, kurā viņu mēģināja gāzt.
Arī neskaitāmie teroristu uzbrukumi ir satricinājušas viņa pozīcijas.
Tāpat ir arī ekonomiskie motīvi.
Krievijas sankcijas ir radījušas pamatīgus zaudējumus, it sevišķi čarterreisu aizliegums, kas parasti katru gadu nodrošina vairāku miljonu krievu tūristu pieplūdumu Turcijas kūrortos.
Tūristu skaits samazinājās gandrīz par 90%.
Arī Krievijas tūroperatori un čarterkompānijas atviegloti uzelpos, kad tiks atjaunoti regulārie lidojumi.
Viņi cer uz atvaļinājumu drudzi Vidusjūrā sezonas izskaņā.
Jau šonedēļ valsts TV paredz augļu un dārzeņu cenu pazemināšanos, jo tiks atjaunots Turcijas augļu un dārzeņu imports.
Kā citē vietējais laikraksts Vedemosti: "Tūristus viņiem, tomātus mums."
Taču vizītei bija arī citi politiskie motīvi no Maskavas puses.
Ankara ir dusmīga uz Rietumiem par, viņuprāt, vājo reakciju uz apvērsuma mēģinājumu.
Pie visa var pieskatīt arī neapmierinātību ar ieilgušajām sarunām par pievienošanos ES un Putina iejaukšanos, kurš labprāt izmanto situāciju, ka Turcija atsvešinājusies no Rietumiem.
Krievijas līderis nešaubīgi ieguva papildpunktus Ankaras acīs, izsakot atbalstu tās ievēlētajai valdībai pēc apvērsuma mēģinājuma.
Ņemiet vērā, ka Maskava to labi saprot, jo pašai ir dziļi iesakņojušās bailes no režīma maiņas valstī.
Samits, kas norisinājās šajā greznajā piejūras pilī, deva Krievijai un Turcijai iespēju prezentēt, kā to nodēvēja kāds analītiķis, "atstumto aliansi", divas valstis, kas jūtas atstumtas no Rietumiem, apvieno spēkus.
Taču neskatoties uz publiski demonstrēto vienotību, abu valstu starpā joprojām pastāv ievērojamas viedokļu atšķirības.
Galvenās nesaskaņas skar Sīriju, kur Krievija prezentē sevi kā miera nesēju, taču faktiski Krievija un Turcija atbalsta pretējās puses.
Pēc vairāk nekā trīs stundu garām sākotnējām sarunām, nevēloties atklāt informāciju, abi prezidenti preses konferencē paziņoja, ka viņi šo jautājumu nav pārrunājuši.
Turcijas prezidents mērķtiecīgi izvairījās no jautājumiem par abu valstu nesaskaņām, savukārt prezidents Putins vēlējās tās uzsvērt.
Nav skaidras vienprātības, kā abas valstis varētu atrast kopīgu valodu Sīrijas jautājumā.
Taču pēc mēnešiem ilgām atklāti naidīgām attiecībām un potenciālas katastrofas, kad NATO locekle Turcija notrieca Krievijas kaujas lidmašīnu, situācija ir uzlabojusies, jo abi līderi vismaz ir atsākuši sarunas.
Skotijas Karaliskā Banka vairs nebūs pieejama klientiem ārpus Skotijas
Zīmolam SKB turpmāk būs atbalsta loma, paziņojis bankas izpilddirektors.
Ārpus Skotijas SKB vairs nebūs pieejama.
Ross Makevans stāsta BBC kanālam Skotijā, ka SKB zīmols tika asociēts ar bankas ambīcijām globālā mērogā.
Tā ir atteikusies no šīm ambīcijām, jo pirms astoņiem gadiem banka gandrīz bankrotēja un tai bija nepieciešama finansiāla palīdzība.
Tikmēr zīmolvedības stratēģijas eksperti ir izmantojuši SKB zīmolu, lai pasargātu citus patērētāju finanšu zīmolus.
Banka saņēma miljoniem mārciņu no starptautiskā sporta sponsoriem, sākot ar Sešu Nāciju regbiju un beidzot ar Vimbldonas tenisa čempionu Endiju Mureju.
Taču tagad ir nolemts izvirzīt priekšplānā citus nacionālos zīmolus.
Skotijas Karaliskā Banaka būs pieejama Skotijas klientiem, taču tā netiks inicializēta.
Anglijā un Velsā visas SKB atsauces, ārpus galvenā biroja un oficiālā biržas saraksta, tiks nomainītas uz nosaukumu NatWest.
Īrijas Republikā un Ziemeļīrijā jau tiek lietots zīmols The Ulster Bank.
Tagad ievērību gūs arī mazāki privāto finanšu zīmoli, piemēram, Coutts, Adam & Co, Drummond, un Holt's Military Bank.
Makevans tika intervēts izbrauciena laikā ar klientiem un darbiniekiem pa Invernesšīru.
Viņš pavēstīja BBC Skotija kanālam: "SKB kļūs par mūsu investoru zīmolu un ar kuru strādā mūsu darbinieki, jo tagad mēs kļūstam vairāk par zīmolu banku."
Ar laiku pati banka kļuva par globālu zīmolu un SKB kļuva par globālu zīmolu.
Tagad es saku, ka mums vairs nav globālu ambīciju, mums ir vietēja mēroga ambīcijas.
Katrs no šiem zīmoliem pārstāvēs kaut ko unikālu savā nozarē un mūsu darbinieki strādās ar klientiem zem šiem zīmoliem.
SKB jau paziņoja, ka neturpinās "Sešu Nāciju" sponsorēšanu un iesaistīs dažādus zīmolus sporta sponsorēšanā.
"Ir pienācis īstais laiks kļūt par zīmolu banku, jo mēs jau sen paši sev esam uzdevuši jautājumu, kā kļūt par labāku banku saviem klientiem?" stāsta izpilddirektors.
Pirms trim gadiem būtu bijis ļoti ciniski, ja mēs paziņotu, ka kļūsim par lielisku banku mūsu klientiem un attīstīsim šos zīmolus.
Taču pateicoties smagam darbam un koncentrējoties uz klientu vajadzībām, nevis mūsu pašu vajadzībām, mēs acīmredzami esam panākuši lielas izmaiņas.
Mēs atkal varam atdzīvināt šos zīmolus, tādēļ es domāju, ka tagad ir īstais laiks.
Frenkijs Detori izcīna 3000. uzvaru, iegūstot pirmo vietu Ņūmārketā ar zirgu Predilection
Detori atkorķē šampanieti, izcīnot savu 3000. uzvaru divreiz finišējot pirmais sacīkstēs Ņūmārketā.
Piektdien žokejs Frenkijs Detori izcīnīja savu 3000. uzvaru Lielbritānijas vēsturē, iegūstot pirmo vietu Ņūmārketā.
Viņš to sasniedza, izcīnot otro uzvaru šajās sacīkstēs , kas notika viņa dzimtajā pilsētā, jājot ar Predilection, ko trenē Džons Gosdens.
45 gadus vecais itālis ir sestais žokejs, kurš ir sasniedzis tādu rezultātu zirgu sprinta sacīkstēs.
Viņš ir pievienojies Seram Gordonam Ričardsam, Dougam Smitam, Lesteram Pigotam, Pītam Ederijam un Villijam Karsonam.
Trīskārtējais čempions žokejs Detori, kurš pirms tam uzvarēja ar zirgu Ghayyar, teica: "Tas ir kaut kas īpašs."
Esmu ļoti aizkustināts, jo mana ģimene ir šeit.
Esmu ļoti priecīgs, ka tas notika Ņūmārketā, jo šeit es dzīvoju jau 30 gadus.
Šīs nav liela sacīkstes, šī nav Karaliskā Askota, bet gan parasts piektdienas vakars kopā ar 20 000 cilvēkiem.
Es jūtos atvieglots un ļoti pateicīgs.
Pēc uzvaras Detori un Predilection tiek sagaidīti ar aplausiem un gavilēm.
Divi žokeji ir sasnieguši šo rekordu sacīkstēs ar šķēršļiem - čempions Ričards Džonsons un karjeru beigušais 20-kārtējs čempions Sers Antonijs Makkojs, kurš savā karjerā uzstādījis vairākus rekordus, izcīnot vairāk nekā 4300 uzvaras.
Lesters Pigots, deviņkārtējs derbija uzvarētājs, karjeras laikā izcīnījis 4493 uzvaras.
Frenkijs ir viens no mūsdienu labākajiem žokejiem un nav nekāds pārsteigums, ka viņš ir guvis panākumus, ko tikai retais spēj sasniegt.
Viņš ir stilīgs un spēcīgs, taču viņa taktikas izjūta viņu atšķir no citiem žokejiem.
Viņš ir fantastisks sacīkšu pārstāvis, viņa entuziasms un harizma gadiem piesaista fanus šim sporta veidam.
Pirms dažām nedēļām Epsomas sacīkstēs es teicu Frenkijam, ka viņš būtu izcīnījis jau 6000 uzvaras, ja nepiedalītos tikai nedēļas nogales un lielajās sacīkstēs.
Taču runājot nopietni, ir patiess prieks, ka Frenkijs jau 30 gadus regulāri gūst uzvaras Apvienotās Karalistes sacīkstēs.
Viņš ir dzīvespriecīgs, kas lieliski noder britu sacīkstēs, turklāt viņš ir izcils žokejs.
Frenks Detori atzīmēja šo sasniegumu ar savu firmas zīmi - lidojošo nolēcienu.
No finišēšanas vēja ātrumā līdz lidojošam nolēcienam, Frenkijs Detori jau divdesmit gadus ir britu zirgu sacīkšu seja.
Šis ir bijis piedzīvojumu pilns ceļš.
Viņš ir uzvarējis neskaitāmas lielās sacīkstes, tai skaitā slavenai 1996. gada "Lieliskais Septītnieks" Askotā, turklāt pārdzīvojis lidmašīnas avāriju un diskvalifikāciju par preparātu lietošanu.
Pirms trim gadiem viņam bija grūti atgriezties pēc sešu mēnešu diskvalifikācijas, taču viņš nodemonstrēja savu rakstura spēku, izaicinot tos, kuri apšaubīja viņu, atgriežoties savā labākajā formā.
Un viņš varētu piedalīties sacīkstēs vēl kādu laiku - Detori iepriekš ir izteicies, ka labprāt turpinātu dalību sacīkstēs vismaz līdz 50 gadu vecumam.
Krievijas prezidents Putins atlaiž administrācijas vadītāju Sergeju Ivanovu
Krievijas prezidents Vladimirs Putins negaidīti atlaidis administrācijas vadītāju Sergeju Ivanovu.
Ivanovs daudzus gadus atradies Putina tuvāko cilvēku lokā.
Šobrīd 63 gadus vecais politiķis ir iecelts par īpašo pārstāvi dabas un transporta jautājumos.
Kremļa paziņojumā teikts, ka Putins "nolēmis atbrīvot Ivanovu no Krievijas prezidenta administrācijas vadītāja darba pienākumiem", neminot iemeslu.
Ivanova vietā amatā iecelts Antons Vaino, kurš bija viņa vietnieks kopš 2012. gada.
44 gadus vecais Vaino ir izbijis diplomāts.
Vaino ir dzimis 1972. gadā Igaunijas galvaspilsētā Tallinā, absolvējis prestižo Maskavas Valsts starptautisko attiecību institūtu (MVSAI) un vēlāk strādājis Tokijas vēstniecībā.
Kā vēsta Kremļa mājaslapa (krievu valodā), vēlāk viņš vadīja Prezidenta protokolu un valdības darbinieku pārvaldi.
Pēc iecelšanas amatā viņš Putinam teica: "Paldies par Jūsu uzticību."
Manuprāt, administrācijas galvenais darbs ir atbalstīt Jūsu darbu valsts prezidenta amatā, izstrādājot likumus un kontrolējot Jūsu lēmumu izpildi.
Putins piektdien pastāstīja kādai Krievu raidsabiedrībai, ka Ivanovs pats vēlējies pamest amatu un rekomendēja Vaino kā savu aizstājēju.
Vai smaidi pārliecina?
Šis solis samulsinājis Maskavu.
Sergejs Ivanovs ir sens un tuvs Vladimira Putina sabiedrotais un, tāpat kā Putins, savulaik strādāja Padomju drošības dienestā VDK.
Šajā amatā viņš bija viens no ietekmīgākajiem vīriem Krievijā.
Valsts televīzijā pārraidītajā sēdē, abi vīri paziņoja, ka Ivanovs atkāpjas no amata pēc paša iniciatīvas.
Bet neskatoties uz kamerām vērstajiem smaidiem, reti kuru šāds paskaidrojums pārliecina, it īpaši pirms parlamenta vēlēšanām.
Vai tas ir iznākums, kas saistīts ar cīņu par varu?
To neviens nezina.
Taču oficiālais apgalvojums, ka vīrs, kurš tika uzskatīts par iespējamo prezidentu, pēkšņi pats gribējis kļūt par Krievijas vides politikas vadītāju, tiek uztverts ar lielu skepsi.
Kremļa mājaslapā publicētajās piezīmēs Ivanovs saka Putinam: "Tas ir fakts, ka 2012. gada sākumā es Jūs lūdzu man uzticēt šo sarežģīto amatu, varētu pat teikt, problemātisko amatu, četrus gadus.
Izrādās, ka esmu strādājis šajā amatā četrus gadus un astoņus mēnešus.
Ivanovs amatā stājās 2011. gada decembrī.
Iepriekš viņš bijis premjerministrs un aizsardzības ministrs.
Viņš ir Krievijas Drošības padomes loceklis un bijušais VDK Valsts drošības dienesta darbinieks, tāpat kā Putins.
1990. gadu beigās Putins vadīja Federālo Drošības dienestu, kas ir VDK pēctecis, Ivanovs ieņēma viņa vietnieka amatu.
Kad Putins nāca pie varas, viņš nosauca Ivanovu to piecu cilvēku skaitā, kam viņš uzticas visvairāk.
Putina otrā termiņa beigās Ivanovs tika uzskatīts par potenciālo Krievijas prezidenta amata kandidātu, jo Putina pārvēlēšana uz trešo termiņu būtu antikonstitucionāla.
Taču toreiz par prezidentu kļuva cits tuvs Putina sabiedrotais - Dmitrijs Medvedevs.
Putins kļuva par premjerministru, un pēc trīs ar pusi gadiem atgriezās prezidenta amatā.
Mīklainā zivju parādīšanās kādā dārzā Banfas pilsētā
Kāds vīrs no Banfas lūdz palīdzību, lai noskaidrotu apstākļus, kādas sugas zivis parādījušās viņa dārzā Banfā.
Kevins Beins domā, ka 75 zivis varētu būt smilšu zuši, kuri atceļojuši ar ūdensstabu .
Beina kungs, kurš dzīvo apmēram 500 metrus no jūras, publiskoja zivju video mājaslapā Periscope, cerēdams, ka kāds varētu zināt, kā šīs 5 centimetrus lielās zivis nonākušas viņa dārzā.
Kvīnsferijas krustojums: tilts tagad ir savienots ar Faifu.
Šobrīd 1,35 miljardu mārciņu vērto projektu plānots pabeigt 2017. gada maijā.
Inženieri ir savienojuši Kvīnsferijas krustojuma ziemeļu daļu un viaduktu, kas nozīmē, ka tilts tagad ir savienots ar Faifu.
Pirmā no četrām savienojošajam daļām ir pabeigta, kas nozīmē, ka tilta celtniecība tuvojas noslēgumam.
Faifas tilta konstrukcija ir 600 metrus gara un sver 30 000 tonnas.
Tas sastāv no 10 000 tonnām tērauda, 20 000 tonnām betona un 46 atbalsta kabeļiem.
Šobrīd 1.35 miljardu mārciņu vērto projektu plānots pabeigt 2017. gada maijā.
Ekonomikas sekretārs Keits Brauns šodien bija atbraucis uz būvniecības vietu un bija viens no pirmajiem, kurš uzkāpa uz tilta.
Viņš teica: "Šis ir simbolisks un vēsturisks brīdis Kvīnsferijas tilta celtniecībā."
Šajā projektā mēs redzam nepārspējamu inženiertehnisko risinājumu, kur tikai šīs daļas būvniecībā izmantotas vairāk nekā 30 000 tonnas cementa un tērauda.
Neskatoties uz tilta milzīgo svaru un izmēru, tilta un viadukta savienošana ir ārkārtīgi delikāts process, kurā nepieciešama milzīga precizitāte.
Kopumā, vairāk nekā 79% tilta klāja jau ir uzbūvēti un pēdējais posms, kas savienos tiltu ar Rositu tiks ieklāts šodien, kas nozīmē, ka visas tilta daļas ir gatavas ieklāšanai.
Ceturtā tilta savienojuma projekta direktors Maikls Martins stāsta: "Pirmais savienojums ir ļoti svarīgs punkts jebkura tilta būvniecībā."
Šajā fantastiskajā projektā pirmais savienojums demonstrē augstākās klases inženierbūvniecību.
Pēc pēdējā ceļa posma uzstādīšanas un tā savienošanas ar ziemeļu torņa atbalstu, mums atlika savienot ziemeļu ceļa posmu ar zemes daļu jeb viaduktu.
Tas tika izdarīts, pabīdot ziemeļu piebrauktuves viadukta daļu 700 milimetrus uz dienvidiem.
Tā bija milzīga un vienlaikus ļoti delikāta operācija.
Milzīga, jo viadukts ir 222 metrus garš, sver apmēram 6000 tonnas un bija jāpavelk slīpi aptuveni par 3 %.
Delikāta, jo pielaide abos virzienos, ar ko strādāja komanda, bija tikai daži milimetri.
Par laimi, viss izdevās labi.
Simona Bailsa iegūst zeltu vingrošanā sievietēm.
Aizmirsti spriedzi.
Aizmirsti satraukumu.
Simonu Bailsu tas viss nesatrauc.
Dinamiski lēcieni.
Bez piepūles izpilda vingrojumus uz baļķa.
Nepārspējama uz grīdas.
Pilnīgi nevainojama.
Un beidzot arī Olimpiskā čempione.
Ceturtdien 19 gadus vecā amerikāņu vingrotāja izcīnīja zelta medaļu, pilnībā demonstrējot atšķirību starp sevi un pārējo pasauli uz olimpiskās skatuves.
Viņas kopējais punktu skaits 62,198 bija galvas tiesu pārāks par sudraba medaļas ieguvējas un viņas komandas biedrenes Alijas Raismanes rezultātu un bronzas medaļas ieguvējas Krievijas sportistes Alijas Mustafinas rezultātu.
Ceturtdien ASV sportiste Simona Bailsa veica vingrojumu uz baļķa sporta vingrošanas individuālajā daudzcīņas finālā sievietēm 2016. gada vasaras Olimpiskajās spēlēs Riodežaneiro, Brazīlijā.
Bailsa kļuva par ceturto amerikānieti pēc kārtas, kura ieguvusi daudzcīņas čempiones titulu un piekto labāko vingrotāju, pamazām nostiprinot reputāciju kā labākā savas paaudzes vingrotāja un, iespējams, labāko vingrotāju vēsturē.
Kad tika paziņots gala rezultāts, viņa izplūda asarās, jo ilgais ceļš uz šo brīdi bija galā.
Šis sasniegums viņu ierindo blakus tādiem nepārspējamiem sportistiem kā Maikls Felps, kurš pacēla savu sporta veidu citā līmenī.
Bailsa pēdējos trīs gadus ir dominējusi savā sporta veidā, iegūstot 15 medaļas pasaules čempionātos, tostarp 10 zelta medaļas, izpildot tik izcilas, precīzas un ambiciozas vingrojumu kombinācijas, ka 1984. gada Olimpiskā čempione Mērija Lu Retone viņu nosauca par "labāko vingrotāju, kādu viņa jebkad redzējusi".
Brazīlijā viņu sagaidīja pēdējais pārbaudījums, kur viņai lielā mērā bija jāsacenšas ar cerībām, kas liktas uz viņu, nevis ar pārējām sportistēm.
Viņa sagādātu vilšanos, ja atgrieztos savās mājās Springā, Teksasā bez zelta medaļām.
ASV sportistes Simona Bailsa (pa kreisi) un Alija Raismane apskaujas pēc attiecīgi zelta un sudraba medaļas izcīnīšanas sporta vingrošanas individuālajā daudzcīņas finālā sievietēm 2016. gada vasaras Olimpiādē Riodežaneiro, Brazīlijā, kas norisinājās ceturtdien.
Pirmo zelta medaļu Bailsa ieguva otrdien, padarot īpašu izlases koordinatores Martas Karolji atvadu ballīti.
Lai gan Bailsa apgalvo, ka savā ilgajā ceļā uz slavas virsotnēm nebija neko tādu gaidījusi, tā tomēr nav patiesība.
Daļu no viņas priekšnesuma brīvajās kustībās, kurā ietverta viņas īpašā akrobātiskā pāreja, pavada latīņu mūzika, kas lieliski iederētos uz ielas blakus Rio Olimpisko spēļu arēnai.
Tā nav sagadīšanās.
Meitene, kuru adoptēja viņas vecvecāki, kad viņa vēl bija zīdainis un kuru atklāja treneres Eimijas Būrmanas māte ekskursijā uz sporta zāli, kur notika Būrmanes terniņi, nu ir kļuvusi par spēku, ar kuru jārēķinās.
Viņa nav zaudējusi daudzcīņas sacensībās kopš 2013. gada vasaras un uzvaru sērija var turpināties, cik vien ilgi Bailsa to vēlas.
Lai gan Mustafina divu rotāciju laikā nedaudz izvirzījās vadībā, tā bija tikai ilūzija.
Līdzsvara baļķis un brīvās kustības - sacensību daļa, kur Bailsa aizstāvēs savu čempiones titulu, vēl ir tikai priekšā.
Viņa izvirzījās priekšgalā ar rezultātu 15,433 uz baļķa un nostiprināja vadību ar rezultātu 15.933 brīvajās kustībās
Raismane viņu maigi apskāva, kamēr viņas gaidīja rezultātus, kas bija tikai formalitāte un viņa izplūda prieka asarās, kad piepildījās sapnis, ko viņa kādreiz bija ierakstījusi savā piezīmju grāmatiņā.
Raismanes rezultāts bija kā neliela atriebība par četrus gadu seniem notikumiem, kad viņa dalīja trešo vietu ar Mustafinu, tomēr zaudēja cīņu par bronzas medaļu.
Šoreiz 22 gadus vecā komandas kapteine, ko amerikāņi sauc par "vecmāmiņu", izvirzījās pārliecinošā vadībā.
Pēc snieguma brīvajās kustībās, kas kliedēja šaubas par viņas atgriešanos, viņa varēja veltīt gaisa skūpstu pūlim.
Tikmēr 19 gadus vecās Bailsas virālajam Twitter ierakstam r, kuru viņa publicēja šonedēļ, nu jau ir pilnīgi cita nozīme.
6 gadus vecais Mahajs Brauns "ložu sacaurumots" izdzīvo apšaudē Filadelfijā.
Policija vēsta, ka 6 gadus vecais puika ticis sašauts Filadelfijā, norādot, ka tas jau ir otrais sešgadnieks, kurš šonedēļ sašauts Filadelfijā.
Bērna vecvecāki CBS Filadelfijas ziņu kanālam apstiprināja, ka tas ir Mahajs Brauns.
Vecvecāki saka, ka Brauns tika sašauts vairākas reizes, tai skaitā, cirksnī, kājā, rokā un vēderā, taču vēl bija pie samaņas, kad viņu aizveda uz slimnīcu.
Viņa vecmāmiņa Deloresa Melendeza stāsta televīzijai: "Viņa mazais ķermenis vienkārši bija ložu sacaurumots".
Es tam nespēju noticēt.
Zēns kritiskā stāvoklī ir ievietots slimnīcā un jau pārcietis vairākas operācijas.
Ģimene informē, ka viņš noteikti atveseļosies.
Viņam bija jāsāk iet pirmajā klasē vietējā pamatskolā.
Brauns ir viens no četriem cilvēkiem, kurus sašāva Džermantaunas pilsētas daļā.
Tika sašauti arī trīs vīrieši: divi 29 gadus veci vīrieši un viens 32 gadus vecs vīrietis.
Kanāls CBS Filadelfija ziņo, ka viens no 29 gadus vecajiem vīriešiem ir kritiskā stāvoklī, bet pārējo divu cietušo stāvoklis ir stabils.
Kanāls vēsta, ka bērns tika atrasts mašīnas priekšējā sēdeklī blakus 29 gadus vecajam cietušajam kritiskā stāvoklī.
Pārējie divi cietušie neatradās mašīnā un policija izmeklē, vai kāds no viņiem bijis uzbrucējs.
Izmeklētājs pavēstīja kanālam CBS Filadelfija, ka visticamāk apšaudē bijuši iesaistīti vairāki šāvēji.
Notikuma vietā atrastas ieroča patronu čaulītes, kas pieder dažādiem ieročiem.
Izskatās, ka tā ir bijusi ilgstoša apšaude.
Abās gājēju ietves pusēs atrastas čaulītes.
"Līdz ar to izskatās, ka šeit bijuši vairāki bruņoti šāvēji, kas aktīvi piedalījās apšaudē," stāsta Filadelfijas policijas kapteinis Antonijs Ginaldi.
Bojājumi nodarīti arī vairākām mājām un automašīnām.
Neviens vēl nav aizturēts un tiek ziņots, ka policija pārbauda novērošanas kameru ierakstus.
Otrdien apšaudes laikā nomaldījusies lode trāpīja kādai 6 gadus vecai meitenītei rokā, kamēr viņa rotaļājās savas mājas priekšā Vestoukleinas rajonā.
Viņa pamazām atlabst, bet policija vēl arvien meklē vainīgo.
Kādēļ mums ir vajadzīga Simona, Gabija un Laurija?
Es to saucu par gada Sieviešu Olimpiskā Vieglatlētu Komandu vairāku iemeslu dēļ.
Pirmkārt, es esmu bijis uz visām vasaras Olimpiskajām spēlēm kopš 1984. gada, un ASV komanda nekad nav bijusi tik laba.
Otrkārt, šajā komandā ir trīs vieglatlētes, Simona Bailsa, Gabija Duglasa un Laurija Hernandeza, kuras iedvesmo daudzas jaunas izcelsmes meitenes.
Cilvēki var būt lepni, ka šīs komandas sastāvā ir arī Alija Raismane, kura ir ebrejiete un Medisona Kociana, kura ir katoliete.
Visbeidzot, šī komanda patiesi reprezentē Ameriku.
Tā ir arī nostiprinājusi melno un Latīņamerikas sportistu piedalīšanos šajā sportā.
Pēdējos četrus gadus labākā vingrotāja ir afrikāņu izcelsmes amerikāniete.
Pagājušajā gadā Simona un Gabija ieņēma 1. un 2. vietu.
Tie ir iespaidīgi rezultāti.
Iepriekšējās Olimpiskajās spēlēs Gabija Duglasa pārsteidzošā kārtā kļuva par Olimpisko čempioni, un Amerika varēja līksmot.
Tagad pasaule ir redzējusi neticamus vingrojumus, ko izpildījušas trīskāršā pasaules čempione Simona Bailsa, Duglasa un Laurija Hernandeza, veicot nepieredzētus, bet meistarīgus vingrojumus.
Ceturtdien Simona kļuva par ceturto amerikānieti pēc kārtas, kura ir ieguvusi zelta medaļu individuālajā daudzcīņā sievietēm.
Viņas komandas biedrene Alija Raismane ieguva sudraba medaļu.
Mēs esam redzējuši labāko, ko šis sports var dot, taču pārējā valstī situācija vingrošanas stundās ir pilnīgi cita.
Simona, Gabija un Laurija iekļuva olimpiskajā izlasē tāpat kā Alija un Medisona.
Viņas ir "Olimpiskais Piecinieks", jo nākamā Olimpiskā vingrošanas komandā būs tikai četri sportisti, un šis ir treneres Martas Karolas pēdējais gads treneres darbā.
Patiesībā vingrošana ir dārgs sports. Vingrotāji galvenokārt trenējas privātos vieglatlētikas klubos, un viņus uztur vecāki, kas maksā par treniņiem, telpām, ceļojumiem, formastērpiem, viesnīcām (treneriem, sportistiem un viņu ģimenēm) un citiem izdevumiem.
Lielākā daļa šo vieglatlētikas klubu atrodas tādos pilsētu rajonos, kas var atļauties šo sportu.
Šajos klubos sportisti aizvada visus savus treniņus, un tas ir dārgs un ilgs ieguldījums vieglatlētu ģimenēm.
Eimija Būrmana - Simonas Bailsas trenere un Megija Hainija - Laurijas Hernandezas trenere ir trenējušas savas sportistes kopš abas meitenes sāka nodarboties ar vieglatlētiku.
Mums ir jānodrošina jaunām meitenēm, kuras iedvesmo Simona, Gabija un Laurija, lētākas vingrošanas treniņu iespējas.
Es nodibināju savu vieglatlētikas organizāciju pirms 20 gadiem.
Mana organizācijaatrodas Hārlemā, un mēs piedāvājam vairāk nekā 15 000 pilsētas jauniešiem (galvenokārt melnajiem un spāņu izcelsmes) vingrošanas treniņus bez maksas vai par zemu cenu. Mēs esam trenējuši arī nacionālos un starptautiskos čempionus.
Septembrī mēs atklāsim filiāli Detroitā (manā dzimtajā pilsētā), lai nodrošinātu vietējiem jauniešiem iespēju iepazīt šo lielisko sporta veidu.
Vieglatlētika attīsta spēku, lokanumu un ķermeņa koordināciju, tāpat arī iemāca smagu darbu, disciplīnu un tiekšanos uz mērķi.
Šī kombinācija nodrošina ilgu dzīvi ar labu veselību un panākumiem gan skolā, gan darbā.
Šī komanda iedvesmos tūkstošiem jaunas meitenes trenēties vieglatlētikā un tas ir fantastiski.
Nodarboties ar šo sporta veidu ir ļoti svarīgi, it īpaši jaunām meitenēm.
Šis ir ļoti aizraujošs laiks.
Paldies Simona, Alija, Gabija un Medisona par lielisko "Meiteņu Spēka" demonstrāciju, iegūstot Olimpisko spēļu zelta medaļas un motivējot neskaitāmas jaunas, dažādas izcelsmes meitenes kļūt par veselīgām, stiprām un veiksmīgām jaunām sievietēm.
Pēc Džeremija Hanta piedāvājuma noraidīšanas, jaunie ārsti plāno izvērst vairāk streikus.
Ministri cerēja izbeigt domstarpības, panākot vienošanos par izmaiņām līgumā ar Lielbritānijas Medicīnas Asociācijas pārstāvjiem. Taču to noraidīja 58 procenti no 37 000 jauno ārstu, kas piedalījās balsojumā.
Jūlijā Hants paziņoja par plāniem noslēgt līgumu, norādot, ka NHS atrodas nestabilā stāvoklī un turpmāka kavēšanās tikai kaitēs darbiniekiem un pacientiem.
Pirmie jaunie ārsti jau ir parakstījuši jauno līgumu, kas paredz izmaiņas nosacījumos par darbu nakts maiņās un nedēļas nogalēs, lai uzlabotu darba apstākļus nestandarta darba stundās.
Vakar vakarā BMA jauno ārstu pārstāve Dr. Elēna Makourta paziņoja, ka jaunajiem ārstiem vēl arvien ir nopietnas bažas par piedāvāto līgumu, it īpaši, ka tas padziļinās darbaspēka krīzi un tas neparedz visiem ārstiem vienlīdzīgus nosacījumus.
Atlikušas astoņas nedēļas līdz brīdim, kad pirmā jauno ārstu grupa parakstīs jauno līgumu, tāpēc jāpanāk progress, jo laika nav palicis daudz.
BMA centieni atrisināt problēmu sarunu ceļā ir saskārušies ar valdības nevēlēšanos iesaistīties un dažkārt ar pilnīgu klusēšanu.
Tas noticis neskatoties uz faktu, ka vēl pagājušajā mēnesī Džeremijs Hants izteicās, ka viņa durvis vienmēr ir atvērtas.
Džeremijam Hantam ir nekavējoties jārīkojas , jāpārtrauc bezdarbība un jāsadarbojas ar jaunajiem ārstiem.
Ja viņš to nedarīs, tad jaunie ārsti ir gatavi jaunām protesta akcijām.
Pēdējā streika laikā aprīļa beigās tika atliktas vairāk nekā 13 000 rutīnas operācijas un 100 000 apmeklējumu, kamēr māsiņas un konsultanti mēģināja aizstāt ārstus, kas bija devušies piketā.
Ministri cerēja izbeigt domstarpības, panākot vienošanos par izmaiņām līgumā ar Lielbritānijas Medicīnas Asociācijas pārstāvjiem.
BMA vēlas paaugstināt likmi par darbu nedēļas nogalēs 54 000 jaunajiem ārstiem, uz kuriem attiektos jaunie līgumi.
NHS nodarbinātības izpilddirektors Daniels Mortimers aicināja jaunos ārstus nedoties streikos.
Mortimera kungs skaidro, ka streiki neko neatrisina, bet tikai paaugstina spiedienu uz noslogotajiem darbiniekiem un uztrauc, rada stresu un kavēkļus pacientiem, aprūpētājiem un viņu ģimenēm.
Pēdējos divus mēnešus esam runājuši ar jauno ārstu komiteju un kopā ar Veselības ministriju un citam institūcijām esam atbildējuši pozitīvi uz viņu jautājumiem par aizgādniekiem un ziņotājiem.
Darba devēji cer, ka aktīva sadarbība citos svarīgos jautājumos, piemēram, darbinieku izvietošana, elastīgas apmācības, papildus apmācību tiem, kas atgriežas pēc karjeras pārtraukuma, apmācību izmaksas, apmācību programmu savstarpēja atzīšana, studiju pamešanu un dzimuma apmaksas nevienlīdzību medicīnā - liecina, ka darba devēji, Anglija veselības izglītības iestādes un Veselības ministrija nopietni vēlas realizēt vienošanās, kas noslēgtas ar BME novembrī, februārī un maijā.
Zāles par 2 mārciņām dienā var samazināt sirdstriekas risku.
Tūkstošiem pacientu, kam bijusi sirdstrieka, varētu ārstēties ar zālēm par 2 mārciņām dienā, jo oficiālie pārstāvji rekomendē tās lietot vairāk cilvēkiem un ilgāku laika posmu.
Pretrecēšanas zāles Ticagrelor samazina atkārtotu sirdstrieku risku cilvēkiem ar sirdsslimībām.
Šīs zāles jau tiek izrakstītas lietošanai 12 mēnešus pēc sirdstriekas, samazinot atkārtotas sirdstriekas risku.
NHS pārstāvētā NICE rekomendē lietot šo preparātu 4 gadus pēc sirdstriekas, lai vēl vairāk samazinātu sirdstriekas risku cilvēkiem ar sirds un asinsvadu problēmām.
Taču šobrīd NHS pārziņā esošā NICE rekomendē lietot šo preparātu 4 gadus pēc sirdstriekas, lai vēl vairāk samazinātu sirds un asinsvadu risku.
Katru gadu apmēram 140 000 cilvēku Anglijā piedzīvo sirdstrieku un no tiem ceturtā daļa piedzīvo atkārtotu sirdstrieku vai insultu.
Sirdstrieku un insultu izraisa taukvielu uzkrāšanās sirds sieniņās, veidojot aizsprostojumus.
Ja aizsprostojums plīst, tas var radīt trombu, bloķējot asinis plūsmu uz sirdi un izraisot sirdstrieku.
Savukārt, ja trombs atdalās no asinsvadu sieniņas, tas var nokļūt tālāk asinsritē un nobloķēt asins piekļuvi smadzenēm, izraisot infarktu.
Cilvēki, kuriem ir bijusi sirdstrieka, ir pakļauti lielākam atkārtotas sirdstriekas riskam.
Ticagrelor, ko ražo Lielbritānijas firma AstraZeneca un kuras tirgo ar nosaukumu Brilique, samazina trombu veidošanās risku.
Jaunās NICE vadlīnijas, kas tika publicētas šodien, rekomendē cilvēkiem lietot 90 mg Ticagrelor 12 mēnešus un vēl 3 gadus pa 60 mg divreiz dienā kopā ar aspirīnu.
NICE veselības tehnoloģiju direktore profesore Kerola Longsona skaidro: "Neskatoties uz to, ka ir pieejami medikamenti atkārtotas sirdstriekas novēršanai, vairāk nekā ceturtdaļa cilvēku, kam ir bijusi sirdstrieka, piedzīvo vēl vienu sirdstrieku vai insultu, kam bieži ir smagas sekas."
Bailes no atkārtotas sirdstriekas var atstāt negatīvu iespaidu uz cilvēka dzīves kvalitāti.
Pierādījumi liecina, ka Ticagrelor apvienojumā ar aspirīnu efektīvi samazina atkārtotas sirdstriekas un infarkta risku cilvēkiem, kas reiz jau to piedzīvojuši.
Provizoriski iesakot ārstēšanu ar Ticagrelor, esam priecīgi, ka varam paplašināt ārstēšanas iespējas tūkstošiem cilvēku, kas tādējādi ir ieguvēji.
Ņemot vērā ierobežoto informāciju par Ticagrelor efektivitāti un drošību, it īpaši asiņošanas risku, lietojot šo medikamentu ilgāk par trīs gadiem, vadlīniju projekts nerekomendē to lietot ilgāk par šo termiņu.
Politkorektuma kultūra veicina krāpšanu vēlēšanu laikā musulmaņu kopienās
Saskaņā ar vadības ziņojumu bijušais Tauerhamletas pilsētas mērs Lutfurs Rahmans tika atlaists no amata saistībā ar korupciju.
Valdības ziņojums atklāj, ka politkorektuma kultūras rezultātā tiek pievērtas acis uz plaša mēroga krāpšanos musulmaņu kopienās.
Bijušais valdības ministrs Sers Ēriks Pikls kritizē policiju, vēlēšanu uzraugus un pilsētu padomes, ka tie ignorē krāpšanās pazīmes vēlēšanu procesā, jo "baidās aizskart etniskās un reliģiskās intereses."
Bijušais kopienu sekretārs, kurš tagad ir kļuvis par pretkorupcijas organizācijas vadītāju, saka, ka vēlētāju iebiedēšana reliģisku iemeslu dēļ ir tik izplatīta, ka policijai vajadzētu atļaut izvietot sargus pie vēlēšanu stacijām, lai aizsargātu iebiedētus vēlētājus.
Viņš arī iesaka, ka vēlētājiem būtu jāuzrāda personu apliecinošs dokuments, kad tie balso, lai pierādītu viņu patieso identitāti.
Šobrīd balsotājiem ir jānorāda tikai vārds un adrese.
Viņš pat iesaka iezīmēt nobalsojušo vēlētāju pirkstus ar īpašu tinti, lai novērstu dubultu balsošanu.
Ziņotājiem arī jānodrošina lielāka aizsardzība, saka Sers Ēriks.
Viņš uzskata, ka presei jānodrošina lielāka piekļuve padomes dokumentiem un lēmumiem, ko pieņēmušas neoficiālas komitejas un darba grupas.
Viņš saka: "Mērķis ir ne tikai novērst krāpšanu vēlēšanās, bet arī pasargāt vietējo pašvaldību no plašākas korupcijas un krāpniecības kultūras, kas iet roku rokā ar to."
Ziņojumu pasūtīja Dauningstrīta pēc skandāla saistībā ar Tauerhamletas pilsētas vēlēšanām.
Pagājušajā gadā speciālā vēlēšanu tiesa nolēma atcelt pilsētas mēru Lutfuru Rahmanu no pilsētas mēra amata korumpētu un nelikumīgu darbību dēļ.
Tiesa konstatēja, ka Rahmans "ciniski sagrozīja" savas musulmaņu kopienas reliģisko skatījumu un apklusināja savus kritiķus, tos apsūdzot rasismā un islamofobijā.
"Rahmans vadījis savu vēlēšanu kampaņu ar nostādni, ka ticīgo musulmaņu reliģiskais pienākums ir balsot par viņu."
Aptuveni 300 balsis bija viltotas vai apšaubāmas, jo viens cilvēks bija balsojis vairākkārt.
Tāpat Sers Eriks norāda, ka visā valstī vērojamas krāpšanas pazīmes.
Viņš norādīja, ka īpaši satraucoša ir krāpšana balsošanā pa pastu, kur musulmaņu kopienu vecākie biedri piespieduši citus balsot par sev vēlamajiem kandidātiem.
Sers Ēriks ieteica virkni pasākumu, kā uzlabot vēlēšanu sistēmu, tai skaitā personu apliecinoša dokumenta uzrādīšanu, lai noskaidrotu personas identitāti.
Viņa ziņojums vēsta: "Pierādījumi liecina, ka neaizsargātie etnisko minoritāšu kopienu biedri, īpaši sievietes un jaunieši, tiek piespiesti balsot par kopienu vecāko izvēlētiem kandidātiem, jo īpaši Bangladešas un Pakistānas kopienās."
"Pastāv bažas, ka apgabalu institūcijas nepievērš uzmanību šīm problēmām politkorektuma dēļ, jo varētu aizskart etniskās un reliģiskās intereses."
Sers Ēriks izklāstīja 50 rekomendācijas, kā uzlabot vēlēšanu sistēmu, kas ietver arī aizliegumu politiskajiem aktīvistiem darboties ar balsīm, kas nodotas pa pastu, lai novērstu "balsu vākšanu".
Ziņojumā, ko izskata Terēza Meja, arī aicināts veikt rūpīgāku reģistrācijas pārbaudi, lai novērstu vēlētāju sarakstu izmantošanu krāpšanai imigrācijas un pabalstu jomā.
Apsvērt iespēju pirms balsošanas pieprasīt vēlētājiem uzrādīt personu apliecinošu dokumentu.
Iezīmēt nobalsojušo vēlētāju pirkstus ar īpašu tinti, lai novērstu dubultu balsošanu.
Sistemātiski pārbaudīt personu valstpiederību, lai pārliecinātos, ka persona ir tiesības balsot.
Noteikt trīs gadu ierobežojumu pieprasījumiem par automātisku balsošanu pa pastu.
Aizliegt politiskajiem kampaņas dalībniekiem un aktīvistiem darbu ar balsīm, kas nodotas pa pastu un vēlēšanu aploksnēm balsošanai pa pastu.
Nodrošināt policijai pilnvaras norīkot apsardzi pie vēlēšanu iecirkņiem.
Veikt izmaiņas likumā, lai atvieglotu personu saukšanu pie atbildības par iebiedēšanu saskaņā ar 1983. gada Cilvēktiesību Aktu.
Aizliegt fotografēt vēlēšanu iecirkņos.
Noteikt prasību vēlēšanu iecirkņos lietot tikai angļu valodu (izņemot Velsā).
Pastiprināt apmācību, lai iecirkņu darbinieki nodrošinātu, ka vēlētāji dodas pie vēlēšanu urnām pa vienam.
Sers Ēriks asi kritizē Metropoles policiju, paužot neizpratni, ka Tauerhamletas lietā nav izvirzītas apsūdzības .
Viņš stāsta: "Vēlēšanu tiesa tikai diskvalificēja Lufturu Rahmanu un viņa pārstāvi par darbībām, kas saistītas ar korupciju un krāpšanos."
Viņš pārliecinoši tika atzīts par vainīgu pēc krimināltiesību pierādījumu standarta, balstoties uz neapgāžamiem pierādījumiem.
Tāpat viņš kritizē neefektīvo pilsētas domes vēlētāju "ķeksīšu pārbaudi" vēlētāju reģistrācijas iecirkņos.
Sers Ēriks norāda: "Pagājušā gadā pieņemtais tiesas lēmums ir trauksmes zvans.
Mūsu zeme ir pazīstama kā parlamenta dzimtene, taču satraucošā un slēptā vēlēšanu krāpniecības izplatīšanās un iestāžu izlikšanās, ka krāpšana nenotiek apdraud šo labo reputāciju.
Aizrautība ar riteņbraucēju - Keitas līdzinieci un citi Rio olimpiskie slavenību līdzinieki
2016. gada Rio Olimpisko spēļu fani sajūsminās par franču riteņbraucēju Paulīnu Ferrandu Prevotu, ko fani atzinuši par ārkārtīgi līdzīgu Kembridžas hercogienei.
Taču 24 gadus vecā riteņbraucēja nav vienīgā sportiste, kura šajā vasarā cīnās par zeltu, kura, kā raksta mediji, lepojas ar savu slavenību līdzinieku.
Tādēļ par godu Rio Olimpiskajām spēlēm un visām slavenajām sejām, kas šobrīd redzamas mūsu ekrānos, FEMAIL ir izveidojis Olimpisko spēļu dalībnieku sarakstu, kas ir visnotaļ līdzīgi Holivudas zvaigznēm.
Mednieks un vilks: ASV loka šāvēju komandas biedrs Breidijs Elisons, pa kreisi, jau kopš bērnības tiek salīdzināts ar Leonardo Di Kaprio
Neskaitot Keitas līdzinieci riteņbraukšanas trasē, daudzi cilvēki internetā norāda, ka šis lokšāvējs varētu būt superzvaigznes Leonardo Di Kaprio dvīņu brālis.
ASV vīriešu loka šāvēju komandas dalībnieks Breidijs Elisons izraisīja vētru tviterī, kad tika publicētas fotogrāfijas, kur viņš ļoti līdzinās Volstrītas Vilkam.
Arī pats sportists pamanīja vētru sociālajos medijos un atzina, ka viņu salīdzina ar Leonardo Di Kaprio jau kopš bērnības.
"Es personīgi neredzu lielu līdzību, izņemot bārdu", Breidijs stāsta izdevumam Huffington Post.
"Viņš ir izskatīgs čalis, tādēļ es to uztveru kā komplimentu."
Šogad vēl lielāku popularitāti nešaubīgi gūs viens no populārākajiem 2012. gada Londonas Olimpisko spēļu līdzinieku pāriem: satriecošā līdzība starp britu tāllēcēju Gregu Ruterfordu un populāro aktieri Nīlu Patriku Harisu.
Krievijas vieglatlēte Alija Mustafina, pateicoties savām lielajām, izteiksmīgajām acīm, tiek salīdzināta ar kubiešu izcelsmes amerikāņu dziedātāju Gloriju Estefanu.
Runājot par peldēšanu, Dienvidāfrikas peldētājs Kamerons van der Burgs jau vairākus gadus tiek salīdzināts ar "Radīti skatuvei" zvaigzni Metjū Morisonu.
Pārmaiņas: šis lietotājs pamanījis, ka Nātans ir filmas "Inception" aktiera `sportiska versija` .
Tāpat seni līdzinieki ir tenisa zvaigzne Rafaels Nadāls un aktieris Džošs Hartnetu, kuriem ir līdzīgas uzacis un lūpas.
Krievu sudraba medaļniece, peldētāja Jūlija Efimova un aktrise Annalīna Makkorda var lepoties ne tikai ar saulē iedegušu ādu un blondiem matiem. Tikmēr fani uzskata, ka atlētiskais ASV sportists Nātans Adrians līdzinoties Džozefam Gordonam Levitam.
Skarbās sievietes: Futbola zvaigznei (pa kreisi) Houpai Solo un seriāla "Deksters" aktrisei Dženiferai Karpenterei (pa labi) ir līdzīga sejas forma un acis.
Nav viens: kāds Twitter lietotājs bija patīkami pārsteigts uzzinot, ka arī citi saskata šīs līdzības
Teorija: šis lietotājs uzskata, ka, iespējams, pastāv iemesls kādēļ abas izskatās tik līdzīgas
Nesen kāds Twitter lietotāja ar patiesu prieku paziņoja, ka "pārējie interneta lietotāji esot vienisprātis, ka Houpa Solo un Dženifera Karpentere faktiski izskatās identiski."
ASV futbola zvaigznei un seriāla "Deksters" aktrisei tik tiešām ir ļoti līdzīga sejas forma un acis.
Citi populāri salīdzinājumi attiecas uz Keriju Volšu Dženingsu un viņas smaidu, kas ir gandrīz identisks aktrises Lauras Linnijas smaidam. Tāpat arī zelta medaļas ieguvēja vieglatlēte Gabiju Duglasa lepojas ar skaistu, plašu smaidu, kas līdzinās "Bring It On" zvaigznes Gabrielas Unijonas smaidam.
CBC Olimpisko spēļu komentētājs atvainojas par savu komentāru, ka ķīniešu peldētāja esot 'nobeigusies kā cūka'.
Bairona Makdonalda analīze par 14 gadus vecās Ai Yanhas finišu ceturtajā vietā 4x200 m brīvā stila stafetē sievietēm, izsauca sašutuma vētru CBC skatītājos.
Kanādas kanāls CBC bija spiests atvainoties, jo viens no tā komentētājiem izteicis komentārus, ka 14 gadus vecā ķīniešu peldētāja no sacensībām esot "izlidojusi no sacensībām, ka nosmirdēja vien" un "nobeigusies kā cūka".
Komentētājs Bairons Makdonalds domāja, ka viņa mikrofons bija izslēgts, kad 4x200 m brīvā stila stafetes sievietēm fināla noslēgumā izklāstīja savu personīgo viedokli .
Makdonalds, kurš tika iekļauts CBC komentētāju komandā, lai piešķirtu komentāriem dzīvīgumu, teica: "Tā mazā četrpadsmitgadniece no Ķīnas nespēj turēt līdzi".
"Pārāk ieskrējusies, viņa izlidoja no sacensībām, ka nosmirdēja vien un nobeidzās kā cūka".
Liels paldies!
14 gadus vecā Ķīniešu peldētājas Ai Yanhana rezultāts otrajā posmā bija 1:57.79, tas ir 1.61 sekundes lēnāk nekā kanādietes Teilores Ruckas rezultāts, ļaujot kanādiešiem panākt Ķīnu.
Skatītāji visā Kanādā nekavējoties reaģēja internetā, jo bija šokēti, dzirdot šādu toni un izteicienus.
Emets Makfarlains ierakstīja Twitter: "Vai tiešam CBC komentētājs tikko teica, ka 14 gadīgā peldētāja no Ķīnas "nobeidzās kā cūka"????".
Idiots nesaprata, ka viņi vēl arvien bija tiešajā ēterā.
Ai Yanha no Ķīnas 4x200m brīvā stila finālā sievietēm tika nosaukta par "mazo četrpadsmitgadnieci no Ķīnas, kas netur līdzi."
Kritika pret Baironu Makdonaldu ātri pieņēmās spēkā, jo daudzi pieprasīja paskaidrojumus.
Twitter lietotāji nespēja noticēt, dzirdot Bairona Makdonalda neiejūtīgos komentārus.
Twitter lietotāja Sāra Paradi rakstīja: "Oho, #ByronMacDonald.
Tu pārstāvi CBC un Kanādu un Tevis dēļ mēs visi izklausāmies kā rasisti. #pretīgi.
Drīz pēc tam Skots Rasels, kurš tobrīd vadīja CBC tiešraidi, atvainojās par Makdonalda komentāriem, sakot: "Mēs atvainojamies, ka komentārs par peldēšanas rezultātu atskanēja tiešajā ēterā."
Tā bija neveiksmīga vārdu izvēle un mums ir ļoti žēl, ka tā notika.
CBC atvainojās vairāk nekā 90 cilvēkiem, kuri bija reaģējuši Twitter uz šo komentāru.
Makdonalda kolēģim Skotam Raselam nācās atvainoties viņa vietā.
Tad CBC iekopēja atvainošanos vairāk nekā 90 Twitter lietotājiem, kuri sūdzējās par Makdonalda komentāru.
Arī kanāls ātri publicēja atvainošanos un paziņojumu.
Mēs ļoti nožēlojam, ka tika izteikti šādi komentāri un tie nonāca tiešajā ēterā.
Vakar mēs nekavējoties reaģējām un atvainojāmies visiem tiešraides skatītājiem un sekotājiem sociālajos medijos.
Skaidrības labad jāsaka, ka Bairona komentāri tika izteikti par peldētājas sniegumu, nevis adresēti viņai personīgi.
Taču tie jebkura gadījumā bija neprofesionāli un neveiksmīgi izvēlēti izteikumi un Bairons ļoti nožēlo notikušo.
Ceturtdienas pēcpusdienā Makdonalds personīgi atvainojās tiešajā ēterā un mēģināja paskaidrot, ka viņš nedomāja, ka viņa komentārs tiks uztverts kā personisks uzbrukums.
CBC Olimpiskos spēļu tiešraidē viņš teica: "Es gribētu izmantot brīdi un atvainoties par komentāru, kuru vakar izteicu pēc sieviešu brīvā stila sacensībām."
Es runāju par peldētājas sniegumu, nevis par viņu personīgi.
Lieki teikt, ka es nebiju domājis izrādīt necieņu un man tiešām ļoti žēl, ka tā notika.
Primark pircējus šokē kāda sieviete, kura nekaunīgi pielaiko apakšveļu veikala vidū.
Pircēji jutās neērti, kad sieviete sāka izģērbties, lai veikala vidū pielaikotu biksītes.
Vēl vairāk pasliktinot situāciju, viņa tās pielaikoja, lai pārliecinātos, vai tās viņai piestāv un pēc tam novilka, noliekot biksītes atpakaļ veikala plauktā.
Viņa turpināja meklēt apģērbu Folkestonas Bouverie Place tirdzniecības centra veikalā un pielaikoja vēl četras biksītes.
Primark veikals Bouverie Place tirdzniecības centrā Folkestonā – vieta, kur šī sieviete pielaikoja apakšveļu un tad to nolika atpakaļ plauktā.
Tobrīd veikalā atradās arī divu bērnu māte Dženija Deividsone, kura stāsta, ka nepazīstamā sieviete pēc apakšveļas pielaikošanas uzvilka savas drēbes un pameta veikalu, neko nenopērkot.
Viņa norāda, ka cilvēki nespēja noticēt savām acīm.
Stāvēdama veikala vidū, viņa paņēma no plaukta apakšbikses, novilka savus zeķubikses un bikses un turpat uz vietas tās uzmērīja.
Viņa pat nemēģināja atrast diskrētāku vietu, kur tās uzmērīt, viņa tās vienkārši pielaikoja turpat uz vietas.
Visi skatījās, kā viņa novilka biksītes un acīmredzot sievietei tās nepatika, jo viņa tās vienkārši nolika atpakaļ plauktā.
Viņa uzmērīja vēl trīs biksītes, līdz nolēma, ka viņai nevienas no tām nepatīk un pameta veikalu.
Neizskatījās, ka viņu uztrauktu, ka kāds skatās vai arī padomātu par cilvēku, kurš nopirks tās drēbes, ko viņa pielaiko.
Deividsones jaunkundze (33 gadi) no Kentas stāsta: "Derdzas doma, ka kāds nopirks drēbes, kuras ir pielaikojis cits cilvēks un kuras pēc tam nav izmazgātas."
Incidents notika otrdienas pēcpusdienā.
Deividsones jaunkundze piebilst: "Es pieņemu, ka veikala darbinieki pēc viņas aiziešanas izņēma minētās drēbes no veikala plauktiem - kas arī ir pieņemami."
Es nevaru iedomāties, ka varētu nopirkt jaunu apakšveļu un uzzinātu, ka cita sieviete tās ir pielaikojusi un pēc tam tās nav izmazgātas.
Primark pārstāvis norādīja, ka Primark ir zināms par incidentu, kurš notika otrdien, 9. augustā.
Konkrētās drēbes ir izņemtas no veikala plauktiem.
Kā sevi aizsargāt no šaujamieročiem, izmantojot Krav Maga
Pasaule ir bīstama vieta, bet šis video no Dailymail.com to varētu padarīt nedaudz drošāku.
Lai noskaidrotu, kā sevi aizsargāt tuvā distancē no uzbrucējiem ar šaujamieroci, mēs parunājām ar Krav Maga lielmeistaru no Ņujorkas Ronu Mizraki.
Neatkarīgi no tā, vai tev uzbrūk no priekšas vai mugurpuses, šajā video redzams, kā sevi aizsargāt un gūt virsroku pār uzbrucēju.
Mizraki norāda, ja uzbrucējs uzbrūk no mugurpuses, tad vispirms ir jāpagriežas, lai skaidri redzētu uzbrucēju un izvairītos no šāviena trajektorijas.
Tad ierocis jāsatver starp savu priekšējo roku un plecu un jāizdara sitiens pretinieka sejā ar savu brīvo elkoni.
Tad seko sitiens ar celi pa cirksni un kamēr uzbrucējs sastingst sāpēs, jāatņem viņam ierocis, jāiesit pa seju ar ieroča spalu un jāatkāpjas, turpinot vērst ieroci pret viņu.
Ja uzbrucējs tuvojas no priekšas, situācija ir līdzīga - jāizvairās no šāviena trajektorijas, jāsatver ierocis un jāizloka tas tā, lai ļaundaris nevar izšaut.
Vienlaicīgi jāizdara spiediens uz ieroci un jāveic sitiens pretiniekam pa krūtīm un visbeidzot jāatņem viņam ierocis un jāatkāpjas turpinot tēmēt uz viņu.
Izklausās sarežģīti?
Noskaties video, lai redzētu, kā tieši to dara Mizraki.
Taču atceries, ja tu neesi Krav Maga meistars, tad drošāk ir atdot laupītājam savu naudu.
Vandāļu ģimene izdemolē Saltašas Kornvolas sociālo māju un tiek izlikta uz ielas.
Vandāļu ģimene ir izlikta no dzīvesvietas par kaimiņu terorizēšanu, nodarot bojājumus sociālajai mājai 50 000 mārciņu apmērā.
Tanja Skeldona un viņas partneris Šons Trebilkoks tikaizlikti no īpašuma Saltašā Kornvolā, jo par viņiem iesniegtas vairākas sūdzības.
Kad viņi piespiedu kārtā bija izlikti no īpašuma, šokētie mājokļu dienesta pārstāvji konstatēja, ka īpašums ir pilnībā izdemolēts.
Grīdās un sienās bija izsisti caurumi, visur bija izmētāti atkritumi un sienas bija noklātas ar grafiti.
Ģimene tagad ir izlikta no īpašuma un visticamāk dzīvo kādā privāta īpašumā.
Kornvolas Mājokļu dienesta apsaimniekotāja Donna Makevoja saka, ka pastāv bažas, ka mājokli nebūs iespējams atjaunot.
Viņa stāsta, ka cilvēkiem, kas šeit dzīvoja, bijis ārkārtīgi grūti un viņa uzskata, ka cilvēki tā nevar dzīvot.
Šajā gadījumā jāizvērtē vairāki faktori, jo turpmāk šim īpašumam Kornvolā nebūs laba reputācija.
Šī ģimene ir slavena un viņu vārds ir labi zināms.
Pārim bija trīs dēli, kas periodiski uzturējušies īpašumā un policija saka, ka viņu terors izpaudās kā vardarbība, ārdīšanās uz ielas ar beisbola nūjām, vietējo iedzīvotāju iebiedēšana, narkotiku lietošana, narkotiku pārdošana un skaļa bļaustīšanās un lamāšanās.
47 gadus vecajai Skeldonei, uz kuras vārda bijis īpašums, jūnijā piespriests sods par antisociālu uzvedību.
Vairākās izdemolētās mājas istabās atrasti izmētāti atkritumi.
Mājā, kur iepriekš iespējams tirgotas narkotikas, ir arī izrauti vairāki grīdas dēļi.
Kaimiņi saka, ka viņi regulāri kāvušies uz ielas un pastāvīgi esot saukta policija.
Kornvolas Mājokļu dienests viņus izlika no īpašuma piespiedu kārtā, kad viņiem bija dotas 11 nedēļas, lai no mājas izvāktos brīvprātīgi.
Izmisušie kaimiņi bija ļoti laimīgi par izlikšanu, jo viņu dzīve esot bijusi absolūta elle.
Viens teica: "Viņiem nerūpēja citi iedzīvotāji ."
Mēs dzīvojām viņiem blakus 20 gadus, tas vienmēr ir bijis traki.
Neticami, cik bieži šeit esam redzējuši policiju.
Šorīt nevarējām pagulēt.
Mēs pamodāmies, jo šeit bija tik kluss - mēs pie tā neesam pieraduši!
Tagad, kad viņi beidzot ir prom, šeit būs brīnišķīgi.
Adams Fitzpatriks, kurš ir Kornvolas Mājokļu dienesta kaimiņattiecību aizsardzības vadītājs teica, ka ģimene nesadarbojās ar vietējām drošības iestādēm.
Ģimene šeit dzīvojusi 20 gadus un šeit regulāri saukta policija.
Mājas aizaugušajā dārzā tika atrasti dažādi veci un nelietojami priekšmeti.
Viņš arī izteicās: "Ir ļoti žēl, ka īrnieki neizrādīja nekādu atbildību par savu uzvedību, jo izlikšana no mājas vienmēr ir pēdējais solis, ko apsvēr Kornvolas Mājokļu dienests."
Šis bija ļoti sarežģīts gadījums, jo viņu uzvedība bija ekstrēma un kaimiņiem esot bijis ļoti smagi noraudzīties viņu uzvedībā.
Es novērtēju darbu, ko šajā lietā ieguldījusi visa mana komanda, Devonas un Kornvolas policija un komūnas locekļi, kas bija drosmīgi un sadarbojās ar mums, sniedzot nepieciešamo informāciju.
Es ceru, ka šis notikums atvieglos kaimiņu dzīvi un parādīs, ka antisociāla uzvedība nav pieņemama.
Fitzpatriks teica, ka visi trīs dēli šeit esot dzīvojuši dažādos laika periodos, bet visi esot aptuveni 20 gadus veci.
Netīrs matracis, kas palicis uz grīdas vienā no istabām pēc izlikšanas.
Dienesta darbiniekiem tagad būs jāsatīra atkritumu kaudze, kas atstāta mājā.
2014. gadā policija māja veica kratīšanu un atrada vairāk nekā 70 gramus marihuānas, svarus, piederumus un 1700 mārciņas skaidrā naudā.
Skeldone tikai atzīta par vainīgu B klases narkotisko vielu glabāšanā ar nolūku tās izplatīt.
Viņa uzstāja, ka nauda esot paredzēta piemineklim viņas dēlam Lī Šeldonam, kurš gāja bojā autoavārijā 2013. gadā.
Pēc izlikšanas kļuvis zināms, ka šobrīd viņi īrē kādu privātu īpašumu Plimutā.
Uz daudzām mājas sienām bija sazīmēti grafiti.
Policija vēsta, ka viņi turpinās izlikt īrniekus, kas pārkāpj savus īres līgumus.
Devonas un Kornvolas policijas pārstāve Andžela Krova norāda, ka šī izlikšana ir nepārprotams brīdinājums citiem īrniekiem, kuri turpina pārkāpt noteikumus.
Tāpat viņa teica, ka: "Šis ir brīdinājums tiem, kuri uzskata, ka drīkst uzvesties kā grib un tam nebūs nekādu seku."
Devonas un Kronvolas policijai nav pieņemama krimināla un antisociāla uzvedība, un policija turpinās strādāt ar mūsu partneriem, lai aizsargātu vietējās kopienas.
Gatavība tērēt var dot impulsu ekonomikai.
Uzņēmums Akropolis LT, kas pārvalda Akropolis tirdzniecības un izklaides centrus Viļņā, Klaipēdā un Šauļos, tiks apvienots ar Akropolis Group uzņēmumu grupu, mantojot visas līdz šim esošās saistības pret Akropolis LT partneriem un darbiniekiem.
Akropolis LT un Akropolis Group apvienošanu ir paredzēts īstenot līdz šī gada 1. oktobrim.
Mēs uzsākam jaunu attīstības fāzi, kuras laikā īstenosim liela mēroga projektus, tādēļ cenšamies vienkāršot uzņēmuma struktūru - tas ļaus Akropolis LT un Akropolis Group ietvaros radīt efektīvāku profesionāļu komandu.
Šobrīd mēs īstenojam lielākos Akropolis attīstības projektus dekādes ietvaros - multifunkcionālā tirdzniecības centra Akropole būvniecību Rīgā un multifunkcionāla objekta attīstību Viļņā, kādreizējā Velga Plant teritorijā.
"Jaunā uzņēmuma struktūra ļaus efektīvāk izmantot Akropolis LT komandas pieredzi un kompetences, veiksmīgi attīstot projektus un operatīvi pieņemot nepieciešamos lēmumus", atzīst Saule Zabuļonīte (Saulė Zabulionytė), Akropolis Group valdes locekle.
"Akropolis Group" ir uzņēmumu grupa, kas pārvalda nekustamā īpašuma attīstību, tirdzniecības centru nomas un apsaimniekošanas uzņēmumus Lietuvā, Latvijā, Igaunijā un Bulgārijā.
Noslēgušies vairāki mēbeļu ražošanas uzņēmuma SIA Rauko izsludināti iepirkumi, liecina paziņojums Iepirkumu uzraudzības biroja mājaslapā.
Uzņēmums par 89,5 tūkstošiem eiro iegādāsies plākšņu zāģēšanas iekārtu.
To piegādās SIA Lintera Rīga.
Par 33 tūkstošiem eiro kompānija pirks formātripzāģi, ko piegādās UAB Infleks.
Tāpat SIA Rauko pirks frēzmašīnu ar sagāžamu vārpstu.
To par 15,6 tūkstošiem eiro piegādās UAB Infleks.
Savukārt 32,6 tūkstošus eiro izmaksās hidrauliskā karstā prese, ko piegādās SIA Lintera Rīga.
Iepirkumi tiek īstenoti ar Lauku atbalsta dienesta līdzfinansējumu.
Rauko ir dibināts 2007.gadā.
Uzņēmums ir realizējis vairāk nekā 250 dažādus projektus Latvijā, Zviedrijā, Dānijā, Norvēģijā, Somijā, Nīderlandē un Šveicē.
Kannu mērs aizliedzis burkini peldkostīmus pludmalēs.
Francijas dienvidu kūrortpilsētas Kannu mērs ir aizliedzis valkāt šīs pilsētas pludmalēs burkini peldkostīmus, kas gandrīz pilnībā aizsedz sievietes ķermeni un ļoti atgādina hidrotērpu, ceturtdien paziņoja vietējās amatpersonas.
Kannu mērs Dāvids Linārs ir parakstījis rīkojumu, ka "piekļuve pludmalēm un peldēšanai ir aizliegta katram, kuram nav peldtērpa, kas respektē labas paražas un sekulārismu" kā Francijas Republikas pamatprincipu.
"Pludmales tērps, kas ārišķīgi parāda reliģisko piederību laikā, kad Francija un kulta vietas ir teroristu uzbrukumu mērķis, var radīt sabiedriskās kārtības traucējumu (drūzmēšanās, sadursmju u.c.) risku, kuru ir nepieciešams novērst", teikts rīkojumā.
"Mēs runājam nevis par reliģisku simbolu valkāšanas aizliegumu pludmalē, bet par ārišķīgu apģērbu, kas saistās ar uzticību teroristu kustībām, kuras karo ar mums", paskaidroja pašvaldības komunālo pakalpojumu vadītājs Tjerī Miguls.
Viņš piebilda, ka burkini peldkostīmi Kannu pludmalēs nav redzēti jau kopš 28.jūlija, kad labēji centriskās partijas "Republikāņi" biedrs Linārs parakstīja šo rīkojumu un tas stājās spēkā.
Šonedēļ akvaparks Marseļas pilsētā atcēla plānotu privātu pasākumu musulmaņu sievietēm, kuras būtu ģērbušās burkini peldkostīmos, jo sašutumu par šādu pasākumu pauda gan labējo, gan kreiso aprindu politiķi.
Francijā ir aizliegts valkāt seju aizsedzošas musulmaņu sieviešu galvassegas, bet nav aizliegti reliģiski simboli vai attiecīgs apģērbs.
14. jūlijā Kannām tuvajā kūrortpilsētā Nicā sarīkotā teroraktā, par kuru uzņēmās atbildību grupējums "Islāma valsts", tika nogalināti 85 cilvēki.
26. jūlijā divi uzbrucēji, kas bija zvērējuši uzticību "Islāma valstij", brutāli noslepkavoja priesteri baznīcā Francijas ziemeļrietumos.
"Jysk" pērn audzēja apgrozījumu par 5%
Mājsaimniecības preču mazumtirgotāja SIA "Jysk Linnen'n Furniture" ("Jysk") pērn audzēja apgrozījumu par 5%, sasniedzot 23,66 miljonus eiro, liecina "Firmas.lv" informācija.
Uzņēmuma apgrozījums 2014.gadā bija 22,57 miljoni eiro.
Nedaudz pieauga arī uzņēmuma peļņa - no 781 235 eiro 2014.gadā līdz 785 896 eiro pērn.
Vadības ziņojumā teikts, ka pagājušajā gadā uzņēmums rekonstruēja Rīgā, Slokas ielā, esošo veikalu un slēdza veikalu Rīgā, Kurzemes prospektā.
Arī šogad, līdzīgi kā citus gadus, uzņēmuma galvenais uzdevums ir turpināt palielināt gan apgrozījumu, gan peļņu.
Tikmēr pērn gūto peļņu ieteikts atstāt nesadalītu.
"Jysk" ir starptautisks veikalu tīkls, kas piedāvā preces mājas labiekārtošanai.
SIA "Jysk Linnen'n Furniture" dibināta 2001.gadā.
Uzņēmuma pamatkapitāls ir 3 500 264 eiro.
Uzņēmums pieder Islandē reģistrētai kompānijai "Joska Eignarhaldsfelag ehf av PLC".
Līdakas kotletes pa vienkāršo - samaltas ar baltmaizi.
Ēd uzreiz pēc cepšanas, tad tās būs visgardākās.
Zivs fileju un baltmaizi kopā samaļ gaļasmašīnā.
Masai pievieno pienu, sāli, piparus un vēlreiz kārtīgi samaļ vai samaisa.
Tad kotlešu masai pievieno sviestu, kas noturēts istabas temperatūrā, rūpīgi samīca un veido vidēja izmēra kotletes.
Kotletes pēc tam apviļā rīvmaizē.
Pannā uzkarsē eļļu.
Kotletes liek pannā un cep 10-15 minūtes pirms ēšanas, līdz tās no abām pusēm ir zeltaini brūnas.
Pasniedz, kamēr vēl siltas, aplejot ar izkausētu sviestu vai kādu mērci.
Lucavsalā sācies festivāls "Kubāna".
Ceturtdienas, 11. augusta, vakarā Lucavsalā tika dots starts vienam no pēdējiem šīs vasaras festivāliem - tur līdz pat svētdienas naktij notiks "Kubāna".
Pirmajā vakarā sanākušos lutināja tādas grupas kā "Enter Shikari" no Lielbritānijas, kas tika gaidīta pērn, bet no programmas nemanot pazuda, amerikāņu panki "NOFX", DJ Maxim no grupas "The Prodigy" un citi.
Arī nākamajās festivāla dienās programmā ir ievērības cienīgi vārdi - "Guano Apes" un "Garbage", pankroka leģendas "Ramones" bundzinieks Markijs Ramons ar "Marky Ramone's Blitzkrieg", "Brutto&Lyapis" ar baltkrievu pankroka līderi Sergeju Mihaloku priekšgalā, populārais gruzīņu aktieris un dziedātājs Vahtangs Kikabidze, ukraiņi "Vopli Vidoplyasova" un virkne citu, bet pilnu pasākuma programmu iespējams aplūkot šeit.
Šis ir otrais gads, kad festivāls "Kubana" notiek Latvijā.
Pērn tas cieta finansiālu neveiksmi un milzīgus zaudējumus, bet tas rīkotājus neatturēja no atkārtota mēģinājuma - viņi nosaukumam pievienoja garumzīmi, programmā iekļāva arī kādu latviešu grupu (piektdienas vakarā 19:15 uz skatuves kāps "All Day Long") un paziņoja, ka tagad festivāls kļuvis "tuvāks un ieguvis vietējo kolorītu līdzās tādiem Rīgas simboliem kā tās panorāmai un kaķiem".
Vai šie pūliņi attaisnosies, vēl pāragri spriest, jo festivāls tikai ieskrējies, bet, kā pirmajā vakarā novēroja "Delfi Izklaide", vismaz pagaidām milzīgus cilvēku pūļus pievilināt nav izdevies un apmeklētāju skaits bija līdzīgs kā pērn.
Lielbritānijas treka riteņbraukšanas komanda divreiz labo olimpisko rekordu un uzvar sprintā.
Lielbritānijas treka komanda ceturtdien divreiz laboja olimpisko rekordu un uzvarēja sprinta sacensībās vīriešiem.
Pirmo olimpisko rekordu briti laboja kvalifikācijā, bet sacensību pirmajā kārtā to no jauna laboja jaunzēlandieši.
Sprinta finālā tikās Lielbritānijas komanda ar Jaunzēlandi, un briti atņēma jaunzēlandiešiem olimpiskā rekorda īpašnieku titulu, atstājot viņus ar sudraba medaļām.
Finālā Lielbritānijas komanda uzvarēja ar rezultātu 42,440 sekundes, jaunzēlandiešus pārspējot par 0,102 sekundēm.
Cīņā par bronzu Francijas komanda pārspēja Austrāliju.
Jāpiebilst, ka rekords tika labots arī sieviešu iedzīšanas brauciena kvalifikācijā - Lielbritānijas komanda laboja pasaules rekordu, kas tagad ir 4:13.260.
Prezidents, kurš palika ēnā: Gustavam Zemgalam - 145.
Piektdien, 12. augustā, aprit 145 gadi, kopš dzimis otrais Latvijas valsts prezidents Gustavs Zemgals.
Zemgals proklamēja Latvijas valsti, bet nepelnīti ir palicis plaši aprakstītā pirmā Latvijas prezidenta Jāņa Čakstes un pirmskara perioda pēdējā prezidenta Kārļa Ulmaņa ēnā.
Neviens cits no mūsu valstsvīriem nav tik ļoti aizstāvējis demokrātiju un tiesiskumu kā Zemgals, pirms desmit gadiem izdotajā Gustavam Zemgalam veltītajā grāmatā raksta Arnolds Auziņš.
Sarunā ar portālu "Delfi" Auziņš uzsver, ka Zemgals ir viens no retajiem augstos amatos esošajiem politiķiem, kuriem bijusi humora izjūta.
Pārējie tādi stīvi, vienmēr ļoti pareizi.
Viņš mācēja tāds nebūt, mūsdienās tas varētu būt līdzīgi tam, kāds ir Raimonds Vējonis.
"Viņš bija tāds, kurš ir tuvu tautai", stāsta Auziņš.
Mūsdienu politiķi slikti zina vēsturi, viņi atsaucās uz Kārli Ulmani kā labo līderi, bet reti kurš zina, cik negants viņš bijis.
Valdības sēdēs vienīgais cilvēks, uz kuru viņš neesot kliedzis, bijis ģenerālis Balodis.
Pat ja bildēs viņš ir laipns un smaidīgs, pēc dabas viņš bija histērisks.
"Zemgals ar savu humora izjūtu un demokrātiskumu atstāj tieši pretēju iespaidu", saka Auziņš.
Latvijas Universitātes Vēstures un filozofijas fakultātes profesors Aivars Stranga sarunā ar "Delfi" piekrīt Auziņa vērtējumam par Zemgalu kā mierīgu un nosvērtu valstsvīru.
Viņš arī piezīmē, ka Zemgals izcēlies ar cieņu pret minoritātēm, regulāri aicinājis ebreju pārstāvjus uz prezidenta pili.
"Tajā laikā tā nebija ierasta rīcība, pēc Zemgala prezidentūras Alberts Kviesis šo tradīciju pārņēma", stāsta vēsturnieks.
Viņš bija tāds kluss un nosvērts cilvēks, kuru ilgi nācās pierunāt kļūt par prezidentu.
Viņš pats pēc tā netiecās, vienkārši nealka slavas.
Viņš arī diezgan kritiski sevi vērtēja, jo nezināja franču valodu, bet uzskatīja, ka prezidentam tā noteikti jāprot.
"Prezidentūras laikā franču valodas pamatus gan iemācījās", skaidro Stranga.
Zemgals neļāvās atkārtoti tikt pierunāts kandidēt, viņam tā īsti augsti amati nemaz nepatika.
Visādā ziņā viņš Latvijas vēsturē ir ļoti cienījama personība, jau pirms nokļūšanas prezidenta pilī bija nopietnā amatā - viņš bija ļoti pieprasīts notārs.
Tāpat Zemgals vadīja slaveno Zemgala kasi Suvorova ielā 3, kur atradās krājamatnieku un krājaizdevēju biedrība, tajā praktiski valdības sarunās tapa Latvijas valsts.
Viņš vienmēr bija progresīvi noskaņots.
Nebija liels Ulmaņa cienītājs, bet publiski viņam arī neiebilda.
"Privātās sarunās gan reizēm ir izteicies, ka īsti Ulmaņa darbības viņam nesimpatizē", norāda Stranga.
Nodzīvoja mierīgu mūžu, nav nekādu aizdomu par nelikumībām vai korupciju.
Kā Zemgalu atceras mūsdienās?
Žēl, bet lielai daļai viņš asociējas vien ar kādu ielu Rīgā.
Viņš bija absolūts demokrāts, uzskati bija centriski.
"Viņa laikā nenotika nekādi lieli satricinājumi, proti, viņš varētu asociēties ar tādu pa īstam stabilu prezidentūru", rezumē Stranga.
Gustava Zemgala prezidentūras laikā, no 1927. gada līdz 1930. gadam, norisinājās arī Latvijas valsts vizīte Zviedrijā, kas Latvijai tai laikā netieši nozīmēja pilnīgu atzīšanu kaimiņvalstī un iekļaušanos Ziemeļeiropas demokrātisko nāciju saimē.
1929. gada 28. maijā Zemgals ieradās valsts vizītē Stokholmā.
Zviedrijas karaļa Gustava V atbildes vizīte Latvijā notika 1929. gada 29. jūnijā.
Otrais Latvijas valsts prezidents dzimis 1871. gadā, bet mūžībā aizgāja 1939. gada janvārī.
Vienkārši veidi, kā bērnam palīdzēt tikt galā ar dusmu lēkmēm.
Man bieži nākas saskarties ar to, ka bērna dusmu, niknuma parādīšanos vecāki uzskata par kaut ko nepareizu un nenormālu.
Kad bērns atklāti izrāda savas dusmas - mēs nezinām, kā reaģēt, "Econet" norāda psiholoģe Jekaterina Kesa.
Speciāliste mudina uz nelielu sarunu par šīm tik dabiskajām un cilvēciskajām jūtām - dusmām un niknumu, ko periodiski piedzīvo katrs.
Agresija - tā jau ir fiziska darbība, kas adresēta pret citu cilvēku, un tā parasti parādās, kad jūtamies dusmīgi.
Kad mēs, pieaugušie, esam dusmīgi, satraukti - parasti zinām, kas ar mums notiek un kā ar to tikt galā.
Mēs savas dusmas un niknumus sevī varam: izteikt, apspiest, noslēpt, paturēt sevī, pastāstīt par to saviem draugiem vai citiem tuviniekiem, mēs varam dusmās spārdīt dīvānu, uzsmēķēt cigareti (tas nav labākais veids dusmu kliedēšanai!), ieiet dušā, iesist ar kulaku pa galdu un darīt citas lietas, ko parasti nedarām.
Mēs savu agresiju nevēršam pret citiem, jo zinām dažādus citus veidus, kā tikt galā ar šīm emocijām.
Bērni, kad viņus piemeklē dusmas, nesaprot, kas ar viņiem notiek, kā tās nosaukt un kā ar tām sadzīvot.
Viņi var teikt: "Ej prom!", Tu esi muļķis", "Sliktā mamma", "Neieredzu tevi", "Es ar tevi nedraudzēšos" - un ļoti reti, kad spēj pateikt: "Es uz tevi dusmojos".
Bērni dzīvo burtiskā nozīmē, viņi pilnībā atrodas tieši šeit, šajā brīdī, viņi ir spontāni un patiesi savu jūtu izrādīšanā, un bieži arī atrodas dažādu emociju gūstā.
Ir ļoti svarīgi, lai vecāki bērnam neaizliegtu izrādīt jūtas, tostarp dusmas, nekauninātu par to un nerātos, bet tieši pretēji - palīdzētu bērnam.
Vai attiecībās vajag pauzīti?
Gara darba diena, kurā viss gluži nav noritējis tā, kā tu vēlētos, vai vienkārši slikts noskaņojums - ir tik daudz iemeslu, kāpēc vēlētos uz brīdi, dienu vai pat ilgāk "atslēgties" no visas pasaules.
Vai iespējams uz brīdi iepauzēt arī attiecības un nedaudz uzelpot?
Vai arī tomēr tas liecina, ka katram no partneriem savs ceļš ejams?
Savos viedokļos dalās kungi dažādos vecumos.
Jānis (23) ir īss un kodolīgs: "Manā skatījumā, ja attiecībās vajadzīga pauzīte, tad neesi kopā ar īsto cilvēku".
Tikmēr Eduards (30) ir atklājis shēmu, kura, iespējams, kādam var palīdzēt.
Ja jūti, ka partneris sāk tev krist uz nerviem par katru mazāko sīkumu, tad noteikti - tas ir īstais brīdis, kad vajadzētu papētīt citus medību laukus, lai saprastu, vai tev viņa pietrūkst, vai īpaši par viņu nedomā vai pat vispār negribas viņu vairs redzēt.
Tātad atbilde ir - jā, pauzītes ieturēšana var palīdzēt ietaupīt laiku un saprast, cik svarīga tev ir otra pusīte.
Kaspars (29) atklāj savu teoriju.
Manuprāt, attiecībās ir jāietur pauzīte vienam no otra ikdienā, jo, ja pavadi laiku ar cilvēku 24 stundas diennaktī, septiņas dienas nedēļā, tad strīdi ir neizbēgami.
Tos izraisa tas, ka pamani katru sīkumu, ko otrs dara, un tas sāk krist uz nerviem.
Cilvēki sāk apnikt viens otram, it sevišķi tad, ja pat nav vairs par ko parunāties, vien par to, ko esi darījis pa dienu.
Mana personīgā pieredze liek tā domāt, tāpēc arī neesmu izturējis attiecības ilgāk par pāris mēnešiem.
Ja tu kaut brīdi domā par to, ka citur vai pie citas ir labāk - tad kāpēc šī sieviete, ar ko esi kopā, ir pelnījusi tādu, kurš var domāt par to, ka te nav pietiekoši labi un aiz kalniem ir paradīzes lauki?
Domāšana vien jau ir mazā nodevība.
Ja nav, tad nav.
"Man ir, tāpēc nedaudz nosodu tos, kam nav". teic Edmunds (46).
Kārlim (33) ir teju pilnīgi pretējs viedoklis.
Man liekas, ka visiem ir vajadzīgs brīdis atelpai.
Tu nevari katru mirkli, visu laiku, no rīta līdz vakaram skatīties viens otram acīs un līksmot par nezūdošo mīlestību.
Attopies!
Ir tik daudz lietu - draugi, darbs, ballītes.
Visam ir savs laiks.
Protams, arī draudzenei vai sievai, tomēr, ja abi prot noturēt to līdzsvariņu starp ģimenes dzīvi un pārējo pasauli, tad tā var nodzīvot līdz pat kapa malai.
Tā un tikai tā.
Mārtiņš (27) teic tā: "Grūti pateikt - vajag vai nevajag, drīkst vai nedrīkst ņemt to pauzi, tomēr viens ir skaidrs - tās ierosinātājam kaut kas attiecībās līdz galam nav, kaut kas pietrūkst."
Ja šis jautājums izskan, tad jārēķinās, ka tuvākajā laikā būs kādas pārmaiņas - uz labo vai slikto pusi, tas atkarīgs no pašiem.
Es domāju, kamēr vēl esi jauns un traks, tikmēr pauzīti vajag - kaut visu laiku, bet, kad jau viss paliek nopietni un attiecības ieiet pavisam citā fāzē, tad par atpūtu nevar būt ne runas.
Jūs taču nolemjat visu mūžu pavadīt kopā!
"Ja jau tagad nevarat izturēt viens otra sabiedrību un reizi pa reizei vajag atelpu, tad kas būs tad, kad būsiet pensionāri, kuri komentē, kā garāmejošie kaķi ņaud vai strīdas par to, kurā dienā dārzs labāk jāravē", skaidro Kristaps (19).
Visi kungu vārdi ir mainīti.
Ar savu sajūsmīgo un sajūsminošo personību Rozentāls pirmais modināja latvju tautā interesi uz tēlojošām mākslām.
"Šajā nozīmē viņš bija latvju tautas pirmā mīlestība, kas kā tāda paliks mūžam neaizmirstama", tā par latviešu glezniecības vecmeistaru Jani Rozentālu savulaik rakstīja Romans Suta.
Arī 2016, gadā, atklājot vecmeistara plašo retrospektīvo izstādi restaurētajā Latvijas Nacionālajā mākslas muzeja galvenajā ēkā, ir skaidrs - Rozentāls ir latviešu mākslas pirmā mīlestība.
Izstāde tika atklāta 12. augustā, bet jau no 13. augusta tā ir pieejama apmeklētājiem un būs aplūkojama līdz 30. oktobrim.
Latvijas Nacionālais mākslas muzejs ar plašu retrospekciju jaunatvērtajā Lielajā izstāžu zālē godina gleznotāju Jani Rozentālu (1866-1916), kura simt piecdesmitā dzimšanas diena starptautiskā mērogā ir ietverta UNESCO svinamo dienu kalendārā.
Retrospektīvā izstāde, kurā aplūkojami vairāk nekā 150 darbu, ir viens no Jaņa Rozentāla jubilejas gada programmas centrālajiem notikumiem.
Mākslas darbu izlase lielākoties veidota no Latvijas Nacionālā mākslas muzeja krājuma, kas pārliecinoši reprezentē klasiķa radošās darbības galvenos posmus un žanrus, stilistisko mainību un tehniku dažādību.
Papildus izmantoti eksponāti no Akseli Gallena-Kallelas muzeja, Rakstniecības un mūzikas muzeja, Liepājas muzeja, Tukuma muzeja un vairākām privātām kolekcijām Latvijā un Somijā.
Gadsimtu mijas gaisotni atdzīvina fotoattēlu klātbūtne, izstādes mobilā aplikācija atklāj atsevišķu mākslas darbu sasauces ar fotogrāfijām, ko gleznotājs jaunrades vajadzībām uzņēmis pats ar savu fotokameru.
Savukārt Somijas-Latvijas sadraudzības biedrība "Rozentāls-seura", kas nosaukta latviešu klasiķa vārdā, Latvijas Nacionālajā mākslas muzejā vienlaikus piedāvā nelielas informatīvas ceļojošās izstādes "Ar skatienu Somijā, ar sirdi Latvijā" pirmo pieturu.
Līdzīga ekspozīcija ar satura izklāstu angļu, somu un zviedru valodās rudenī tiks atvērta "Virka" galerijā Helsinkos.
Mets Leblanks ar nepacietību gaida atgriešanos šovā "TopGear".
Televīzijas pārraides "TopGear" ("Gāzi grīdā!") vadītājs Mets Leblanks izteicies, ka ar nepacietību gaida atgriešanos automobiļu šova otrajā sezonā, taču atzinis, ka nezina, kas nākotnē viņu sagaida.
Pagaidām nekas oficiāli nenotiek.
"Ja būs, tad par to paziņos BBC", sarunā ar televīzijas kritiķiem atklāja Leblanks.
Šaubas par "Gāzi grīdā!" nākotni radās jūlijā, kad Leblanka pārinieks Kriss Evanss paziņoja, ka no raidījuma aiziet.
Pēc aiziešanas Evanss atzina, ka Leblanks un "Gāzi grīdā!" ir "kā radīti viens otram".
Evanss bijušo seriāla "Friends" ("Draugi") zvaigzni raksturo kā "īstu un krietnu vīru", tādējādi kliedējot baumas, ka abu draudzība filmēšanas laikā pajukusi.
Kad Leblankm jautāja, kas viņam visvairāk patīk šovā, viņš atbildēja, ka ceļošana uz citām valstīm, piemēram, uz Dienvidāfriku, Maroku un Īriju.
Telekanāls BBC vēsta, ka šova jaunajā 24. sezonā pagaidām neplāno Evansu aizvietot.
Kalviņš: Meldoniju jau šogad varētu izņemt no sportistiem aizliegto vielu saraksta.
Paredzams, ka Latvijā ražotā medikamenta Mildronāts sastāvā esošo meldoniju jau šogad varētu izslēgt no sportistiem aizliegto vielu saraksta, piektdienas rītā LNT raidījumā 900 sekundes teica Latvijas Organiskās sintēzes institūta direktors, akadēmiķis Ivars Kalviņš.
Viņš pastāstīja, ka septembrī dosies uz Kanādu, lai pārrunātu meldonija jautājumu ar Pasaules Antidopinga aģentūras (WADA) pārstāvjiem.
Zinātnieks pauda cerību, ka Mildronātu no "melnā saraksta" izņems jau šogad.
Siguldā pēc sadursmes divi velosipēdisti nogādāti slimnīcā.
Siguldā, Šveices ielā, saskrējušies divi velosipēdisti, gūstot dažādas traumas, vēsta Valsts policija.
Negadījumā iesaistīti 1987. un 1990. gadā dzimuši vīrieši, kuri abi nogādāti medicīnas iestādē.
Arī Koknesē kritienā cietis velosipēdists.
1989.gadā dzimis vīriets kritis 1905. gada ielā, un nogādāts mediķu aprūpē.
Savukārt Dobeles novadā, Naudītes pagastā, 1989. gadā dzimis motociklists centies izvairīties no suņa, kas izskrējis uz ceļa, un apgāzies.
Arī viņš slimnīcā.
Aizvadītajā diennaktī Latvijā reģistrēts 71 ceļu satiksmes negadījumos, kuros cietuši 16 cilvēki.
Dažviet līs un kļūs vēsāks.
Arī piektdien Latvijā dažviet gaidāms īslaicīgs lietus un kļūs vēl par kādu grādu vēsāks, aģentūra LETA uzzināja Latvijas Vides, ģeoloģijas un meteoroloģijas centrā.
Vietām iespējama pērkona ducināšana.
Saskaņā ar prognozēm lietus pārsvarā gaidāms Kurzemē un Vidzemes ziemeļos.
Maksimālā gaisa temperatūra būs vien +16, +19 grādu robežās.
Rīgā diena paies bez nokrišņiem un pārsvarā spīdēs saule.
Tomēr gaiss nebūs siltāks par +18 grādiem.
ASV modeļu biznesa aizkulises viņa interpretācijā ieguvušas perversi izsmalcinātas fotosesijas glanci un šausmu filmas neciešamību.
Būtībā - ļoti provokatīvs, uz izsmalcinātības un banālas vulgaritātes balansējošs darbs, kurā grūti novelkamas robežlīnijas starp Eiropas art house filmas un Holivudas žanriskā produkta teritoriju.
Filma ar Vigo Mortensenu galvenajā lomā akcentē jautājumu, vai vecāku konceptuāli izvēlētie dzīves modeļi (ekoloģiskums, veģetārisms, alternatīvisms un norobežošanās no patēriņsabiedrības glupuma un vērtībām) nes svētību vai destruktīvismu viņu bērniem.
Sešu bērnu tēvs ideālists pēc sievas nāves tiek konfrontēts ar jautājumiem par izvēļu pareizību un īstajām vērtībām.
Aizkustinoša, dzīvesgudra filma, kuras autors Mets Ross šogad ieguvis Kannu festivāla balvu par režiju..
Protams, haizivis to vien dara kā uzbrūk daiļām meičām - Žokļos tā bija peldētāja, šajā gadījumā - drosmīga sērfotāja, kuru atveido Bleika Laivlija.
Darbs prasījis no viņas pamatīgu varonību.
Šo izdzīvošanas solonumuru var salīdzināt ar Džeimsa Franko aktiermeistarības paraugdemonstrējumu filmā 127 stundas un Raiena Reinoldsa spēli filmā Aprakts dzīvs.
Iespējams, pie vainas ir arī galvenās lomas tēlotāja Mila Kunisa, kuras pārvērtības no paraugmāmiņas par radošu uzdzīvotāju un teju ģimenisko vērtību piesmējēju šķiet vienīgi visai izmisušu Holivudas scenāristu fantāzijas radītas.
Islāma valsts Sīrijā sagūstījusi 2000 civilo iedzīvotāju.
Teroristu grupējuma Islāma valsts kaujinieki, bēgot no Menbižas, Sīrijas Alepo provincē, sagrābuši gūstā aptuveni 2000 civilo iedzīvotāju, kurus izmanto kā dzīvo vairogu, piektdien paziņojusi ASV atbalstītā kurdu un arābu alianse un novērotāji.
"Mēs nešāvām uz viņiem, jo viņi, bēgot uz Džerābulusu, paņēma sev līdzi civiliedzīvotājus", paziņoja Kurdu Menbižas militārās padomes preses pārstāvis.
Pēc divus mēnešus ilgušajām kaujām kurdu vadītie Sīrijas Demokrātiskie spēki (QSD), kas ir ASV atbalstīta kurdu-arābu alianse Sīrijas ziemeļos, piektdien paziņoja, ka Menbiža ir atbrīvota no džihādistiem.
Islāma valsts Menbižu ieņēma 2014.gadā.
QSD jau pagājušajā nedēļā padzina lielāko daļu "Islāma valsts" kaujinieku no Menbižas, bet daļa noturējās un izrādīja sīvu pretestību.
Tomēr piektdien viņi pameta pilsētu, aizvedot sevi līdzi gūstekņus.
Islāmisti dodas uz Džerābulusu, kas atrodas pie Turcijas robežas.
Arī Londonā bāzētā sīriešu aktīvistu organizācija Syrian Observatory for Human Rights (SOHR) ziņoja, ka "Islāma valsts" nolaupījusi aptuveni 2000 cilvēku.
SOHR ziņoja, ka islāmisti nolaupījuši pilsētas iedzīvotāju automašīnas, piespieduši cilvēkus sakāpt tajās, un tad aizveduši tos uz Džerābulusu.
Islāma valsts kaujinieki arī agrāk veikuši masveida cilvēku nolaupīšanas.
Janvārī islāmisti, iekarojot teritorijas Deir ez Zoras provincē Sīrijas austrumos, nolaupīja vairāk nekā 400 civilos iedzīvotājus, tostarp sievietes un bērnus.
Vēlāk islāmisti aptuveni 270 no gūstekņiem atbrīvoja.
Cik daudz Islāma valsts kaujinieku aizbēguši no Menbižas, nav zināms.
Kurdu Menbižas militārās padomes preses pārstāvis ziņoja, ka QSD izdevies izglābt 2500 cilvēkus, ko islāmisti Menbižā turējuši gūstā.
SOHR apkopotā informācija liecina, ka kaujā par Menbižu dzīvību zaudējuši vismaz 437 civilie iedzīvotāji, tostarp 105 bērni.
Nogalināti 299 QSD kaujinieki un 1019 džihādisti.
Koļegova atsakās no kandidēšanas uz VID vadītāja amatu.
Valsts vides dienesta vadītāja Inga Koļegova nolēmusi atsaukt savu kandidatūru Valsts ieņēmumu dienesta (VID) ģenerāldirektora amatam, aģentūru LETA informēja Finanšu ministrijā.
Koļegova norāda, ka viņas kandidatūras apspriešana ir vairojusi pretrunas valdošās koalīcijas partiju starpā.
Liekas, ka diskusiju patiesie iemesli ir saistīti ar politiķu redzamajām, bet biežāk, neredzamajām interesēm un tām nav nekāda sakara ar manu profesionālo spēju vērtēšanu.
"Arī tas man nav pieņemams", uzsver nu jau bijusi VID vadītāja amata pretendente.
Gadījumā, ja viņas kandidatūra tiktu apstiprināta valdībā, esot skaidrs, ka tas nebūtu pārliecinošs balsojums un tas neļautu pilnvērtīgi strādāt un realizēt nepieciešamās pārmaiņas VID, jūtot visas valdības atbalstu.
Bez tā pilnvērtīgs darbs nebūtu iespējams, secina Koļegova.
"Vairākkārt esmu publiski uzsvērusi, ka nevēlos būt politiski atkarīga, taču šobrīd viss mans kandidēšanas process ir pārlieku politizēts", skaidro amatpersona.
"Paldies par man izrādīto uzticēšanos un atbalstu, tā ir pieredze, kuru vērtēju kā ieguvumu", iesniegumā Reizniecei-Ozolai raksta Koļegova.
Vienotība trešdien pauda, ka tikšanās laikā ar Koļegovu atklājās "būtiskas pretrunas" starp kandidātes skaidrojumiem un publiskajos reģistros pieejamo informāciju par SIA Pallogs dividenžu izmaksām, jo publiski pieejamie Pallogs dalībnieku sapulču lēmumi paredz peļņu nesadalīt.
Patlaban VID vadītāja pienākumus pilda ģenerāldirektora vietniece Dace Pelēkā.
Līvānos policija iesaistīta divu mazu bez uzraudzības atstātu bērnu glābšanā, informē Valsts policijas Latgales reģiona pārvalde.
Ziņa par bez uzraudzības atstātiem ratiņiem ar zīdaiņiem saņemta piektdien ap plkst.7.
Tie atradušies Līvānos pie bijušā veikala ēkas.
Abas mazās meitenes uzreiz nodotas mediķu rokās palīdzības sniegšanai.
Turpat ratiņos bija atstāta arī somiņa ar dokumentiem un mobilo telefonu.
Nepilnas pusstundas laikā likumsargi noskaidroja bērnu vecāku iespējamo atrašanās vietu un devās turp.
Ierodoties sievietes civilvīra mājās, policisti noskaidroja, ka sieviete guļ, jo ir stiprā alkohola reibumā.
Pēc sākotnējas informācijas iepriekšējās dienas vakarā 1992.gadā dzimusī sieviete ciemojusies pie draudzenes, kur lietojusi alkoholu.
Jau ejot mājās pēc kopīgas pasēdēšanas, sieviete pagaidām nenoskaidrotos apstākļos nolēmusi bērnus atstāt pie veikala.
Par notikušo policija nekavējoties informēja bāriņtiesu, kas arī lems par bērnu tālāko likteni.
Rīgas brīvosta ieviesusi visus VK ieteikumus attiecībā uz Krievu salas projektu.
Rīgas brīvostas pārvalde ir ieviesusi visus no kopumā pieciem Valsts kontroles (VK) ieteikumiem attiecībā uz projekta Infrastruktūras attīstība Krievu salā ostas aktivitāšu pārcelšanai no pilsētas centra īstenošanu, portālu Diena.lv informēja uzņēmumā.
Projekta apstiprināšana plānota tuvākajā Rīgas brīvostas valdes sēdē.
Lai ieteikumi tiktu ieviesti atbilstoši VK ieskatam, sagatavojot ieteikumu ieviešanai nepieciešamo dokumentāciju, Rīgas Brīvostas pārvalde vadījās arī pēc starptautiskā auditora Deloitte Rīgas brīvostas pārvaldē veiktā juridiskā un operacionālā audita secinājumiem un sniegtajām rekomendācijām projekta vadības uzlabošanai turpmākajā projekta posmā.
Informācija par ieteikumu īstenošanu šodien ir nosūtīta arī VK.
Neskatoties uz to, ka Rīgas brīvostas pārvalde nepiekrīt VK sagatavotajam atzinumam par Krievu salas projekta īstenošanas lietderību, mēs ļoti atbildīgi izturamies pret projekta īstenošanu un finansējuma sniedzēju - Eiropas Komisiju (EK).
Vēlos uzsvērt, ka visi projekta ietvaros plānotie būvdarbi ir pilnībā pabeigti noteiktajos termiņos un plānotajā apjomā.
"Lai pierādītu visiem projekta īstenošanā iesaistītajiem, tostarp EK, VK un arī stividoriem, ka brīvostas galvenais mērķis ir sekmīgi īstenot projektu, esam pilnā apjomā ieviesuši visus VK ieteikumus attiecībā uz projekta vadības un uzraudzības jautājumiem", norāda Krievu salas projekta vadītāja Sanita Kaire.
Projekta mērķa sasniegšanas kontrolei un monitoringam esošais ilgtermiņa darbības plāns tika papildināts ar iesaistīto pušu svarīgākajām plānotajām darbībām un nepieciešamo lēmumu termiņiem, sanāksmju un regulāro atskaišu definējumiem un to termiņiem, plānotā būvniecības procesa uzraudzības instrumentiem, kā arī nozīmīgāko robežpunktu definējumiem.
Apstiprinātais rīcības plāns projekta mērķa sasniegšanai līdz 2018. gada 31. decembrim, atbilstoši VK ieteikumiem, papildināts ar izpildes monitoringa darbībām, tādējādi pastiprinot projekta īstenošanā iesaistīto citu pušu darbību termiņu kontroli no Rīgas brīvostas puses.
Projekta vadības pilnveidošanai un potenciālo risku mazināšanai no jauna ir izstrādāts projekta vadības plāns, definējot projekta vadības jomas un norādot izstrādātos dokumentus, kas nodrošina kontroles un uzraudzības mehānismu katrai no tām.
Projekta kapacitātes palielināšanai ir izstrādāta projekta vadības struktūrshēma, kas atspoguļo plānoto projekta vadības komandas struktūru, darbinieku kvalifikāciju un funkcijas.
Lai uzlabotu Rīgas brīvostas pārvaldes komunikāciju ar projektā iesaistītajām pusēm, ir izstrādāts projektā ieinteresēto pušu komunikāciju plāns, kas papildus projekta rīcības plānā noteiktajām pusēm, definē projekta sekmīgai pabeigšanai ieinteresētās puses, informācijas apmaiņas principus, veidus un periodiskumu.
Savukārt, lai uzlabotu finanšu līdzekļu izlietojuma kontroli, turpmāk būs detalizētāk jāpamato pakalpojuma līguma noslēgšanas vai iepirkuma uzsākšanas nepieciešamība, un tiesiskums.
Projekta ietvaros Krievu salā ir izbūvēta pasaules standartiem atbilstoša ostas infrastruktūra - četras jaunas dziļūdens piestātnes, dzelzceļa pievadi, kā arī inženiertehniskās komunikācijas.
Kohēzijas fonda līdzfinansētās būves ir pabeigtas un nodotas ekspluatācijā jau aizvadītā gada nogalē, panākot tam paredzētā finansējuma ietaupījumu 10,6 miljonu eiro apmērā.
Draudu dēļ Slovākijā pastiprināta drošība lidostās.
Pēc nespecifisku draudu saņemšanas Slovākija piektdien pastiprinājusi drošības pasākumus vairākās lidostās, paziņojusi Iekšlietu ministrija.
"Ņemot vērā draudus, mēs esam pastiprinājuši drošības pasākumus starptautiskajās lidostās Bratislavā, Popradā un Košicē", ziņu aģentūrai AFP piektdien pavēstīja Slovākijas Iekšlietu ministrijas preses pārstāvis.
"Nacionālās drošības un analīzes centrs pašreiz analizē informāciju, ko esam saņēmuši", viņš piebilda.
Slovākijas galvaspilsētā 16.septembrī notiks neformāls Eiropas Savienības (ES) samits, kurā piedalīsies visas bloka valstis, izņemot Lielbritāniju.
Sanāksmē tiks apspriestas Lielbritānijas Brexit referenduma sekas un diskutēts par ES nākotni bez Lielbritānijas.
Slovākija līdz janvārim ir ES prezidējošā valsts.
Vācu pētnieki diskutē par "Berlīnes mūra upuru" skaitu.
Saskaņā ar jaunu pētījumu bojāgājušo skaits pie komunistu jūgā bijušās kādreizējās Austrumvācijas robežas varētu būt daudz lielāks, nekā uzskatīts iepriekš, taču šaubas par patieso upuru skaitu joprojām nav kliedētas.
Saskaņā ar datiem, ko trešdien atklātībai nodeva Berlīnes mūra muzejs Checkpoint Charlie, laikā no 1945. līdz 1989.gadam pie robežas ar rietumu sabiedroto zonām un vēlāko Rietumvāciju komunistu varasiestādes noslepkavojušas 1841 cilvēku, kas mēģinājuši izkļūt no viņu kontrolētās teritorijas.
Muzejs ar robežu saistītos nāves gadījumus pēta jau gadiem ilgi un ik pa brīdim koriģē upuru skaitu.
Šogad sarakstam pievienoti vēl 11 nāves gadījumi, tostarp starp upuriem iekļaujot arī kādu sešus gadus vecu zēnu, kas noslīka, ģimenei mēģinot nokļūt Rietumvācijā caur toreizējo Čehoslovākiju un Ungāriju.
Starp jaunajiem Berlīnes mūra upuriem ir arī padomju armijas dezertieri.
"Galīgais kaitējuma apmērs, ko nodarīja dubultais komunisma un sociālisma ļaunums, vēl nav pilnībā dokumentēts", atzīst muzeja direktore Aleksandra Hildebrante.
"Mūsu uzdevums ir gādāt, lai to personu kapi, kas gāja bojā, cenšoties aizbēgt no komunistu kontrolētās valsts, tiktu apkopti un nepazustu", uzsvērts Hildebrantes izplatītajā paziņojumā.
Taču citi pētnieki jaunos skaitļus jau apšaubījuši.
"Skaitlis 1841 ir nepārliecinošs", intervijā laikrakstam Süddeutsche Zeitung apgalvo Berlīnes Brīvās universitātes Austrumvācijas vēstures eksperts Johens Štāts.
Viņš kopā ar citiem Berlīnes Brīvās universitātes pētniekiem šobrīd pārskata iespējamos aizdomīgos nāves gadījumus pie robežas, un līdz šim viņiem izdevies apstiprināt tikai 260 gadījumus.
Iepriekš pētnieki lēsa, ka tikai pie Berlīnes mūra komunisti noslepkavojuši 138 cilvēkus.
Ņemot vērā tos cilvēkus, kas gājuši bojā, cenšoties aizbēgt pa Baltijas jūru vai nokļūt Rietumos caur kaimiņvalstu teritoriju, pēc Štāta domām, upuru skaits varētu sasniegt aptuveni tūkstoti.
Taču tas vienalga ir ievērojami mazāk nekā 1841.
Viens no atšķirīgo upuru skaita iemesliem varētu būt atšķirīgās metodoloģijas.
Checkpoint Charlie muzejs uzskaita arī visus Austrumvācijas robežsargu pašnāvības gadījumus neatkarīgi no tā, vai tie bijuši tieši saistīti ar viņu dienestu.
Muzejs uzskaita arī nāves gadījumus, kas nav saistīti ar tiešu vardarbību.
"Ja seniori vecumā no 70 līdz 80 gadiem pēc saraušanās ar robežkontroli mira no sirdstriekas", tam jābūt šīs "slepkavnieciskās robežas" sekām, uzskata Hildebrante.
Taču Štāts ir pārliecināts, ka jāizdara nošķīrums starp vecajiem ļaudīm, kuri, iespējams, miruši viņu pieredzētās apiešanās rezultātā, un tiem, kuru nāvi izraisījusi ilgstoša gaidīšana karstā laikā autobusā pie robežas.
Neatkarīgi no tā upuru uzskaite nav viegla, jo komunistiskās Austrumvācijas varasiestādes neuzkrāja šādus statistikas datus, un pētniekiem jāizvētī dokumenti dažādos izkaisītos arhīvos, norāda Štāts.
Tomēr Štāta grupa nesen uzgājusi jaunus dokumentus, un tāpēc tuvākajā laikā tā varētu nākt klajā ar jaunu upuru skaita aplēsi.
LPF prezidents Pone uz Rio devies ar trenera akreditāciju; pašam tas ir pārsteigums.
Pēdējās dienās bēdīgu slavu ieguvušais Latvijas Peldēšanas federācijas (LPF) prezidents Kaspars Pone Riodežaneiro olimpiskajās spēlēs ieradies ar trenera akreditāciju, tomēr pats jūtas pārsteigts par to.
Trešdien plaša ažiotāža izraisījās pēc olimpiskās peldētājas Aļonas Ribakovas trenera Germana Jakubovska izteikumiem, kurš atklāja, ka pēdējā brīdī uz Riodežaneiro nolēmis doties Pone, kamēr trenerim jāpaliek mājās.
Sākotnēji braucēju sarakstā bija apstiprināti peldētāji Aļona Ribakova un Uvis Kalniņš, treneri Jakubovskis un Deivs Kolinss, kā arī federācijas prezidents Pone.
Latvijas Peldēšanas federācija olimpiskajām spēlēm pieteica piecus dalībniekus, un vēl pirms izlidošanas Aldons Vrubļevskis apgalvoja, ka Germans būs un viņam tiek meklētas biļetes.
"Tomēr acīmredzot objektīvu iemeslu dēļ viņš netika", pauda Pone, izsakot viedokli, ka tas neietekmēja Ribakovas rezultātu.
Pēc federācijas lūguma Uvja treneris uzņēmās viņai palīdzēt.
Pone, kurš pats ir LOK izpildkomitejas loceklis, asi kritizēja LOK darbību, noveļot vainu uz olimpisko sportu pārraugošo organizāciju.
Manā skatījumā ir neētiski LOK izpildkomitejā apstiprināt piecas personas un kādu no tām neaizvest.
"Nezinu, kāpēc tieši Peldēšanas federācijai nepietika vietas", Pone pauda, ka sabiedrībā nav novērtēts federācijas un to prezidentu darbs, atgādinot, ka federāciju prezidenti nesaņem algas.
Tāpat Pone kritizēja pašu Jakubovski, paužot, ka pirms Londonas olimpiskajām spēlēm, kad Ribakova netika apstiprināta starp dalībniecēm, viņš ar sūdzību vērsās Starptautiskajā Ūdens sporta federācijā (FINA) un aicināja Latvijai nesūtīt nevienu sportistu.
Pone gan nevarēja pastāstīt, kāpēc viņš olimpiskajās spēlēs ir ar trenera akreditāciju, kurai, visticamāk, bija jāpienākas Jakubovskim.
"Biju pieteikts kā federācijas prezidents ("team leader"), bet nezināmu iemeslu dēļ saņēmu trenera akreditāciju un tagad nekur netieku iekšā."
Situācija mainījās katru dienu, mainījās pieejamo akreditāciju skaits.
Līdz pēdējam brīdim domāju, ka Germans būs, jo citas informācijas man nebija.
Pēc aģentūras LETA rīcībā esošās informācijas, pāris dienu pirms Ribakovas starta viņai bijusi saruna aci pret aci ar Poni un pēc tās peldētāja bijusi ar asarām acīs, tomēr pats LPF prezidents pauda, ka tā bijusi ikdienišķa saruna ar vēlmi noskaņot sportisti pirms starta.
Pone atgādināja, ka LPF pārrauga piecus sporta veidus, kas ir olimpiskajā programmā, un četros no tiem notiek apmācības bērniem arī Latvijā.
Federācijas prezidents pauda, ka Latvijā ir ļoti svarīgi arī slīkšanas jautājumi un arī par tādām programmām viņš runājis, Riodežaneiro atrodoties jau gandrīz divas nedēļas.
Viņš slavēja federācijas darbu un izteicās, ka 2018.gadā Latvijā varētu risināties Pasaules kausa posms.
Atrašanās Riodežaneiro nav mans atvaļinājums, šeit strādāju, tērēju savu laiku un cenšos realizēt četrgades programmas.
Daugavā ielaidīs 600 000 lašu mazuļu.
AS Latvenergo zivju resursu atjaunošanas programmas laikā šajā nedēļā Daugavā pie Mangaļsalas notiek lašu un taimiņu mazuļu ielaišana, un šogad plānots ielaist vairāk nekā 600 000 viengadīgu lašu un taimiņu mazuļu, kas izaudzēti zinātniskā institūta Bior Tomes un Doles zivjaudzētavās.
Latvenergo aģentūru LETA informēja, ka zivju ielaišana turpināsies arī turpmākos mēnešus - katru gadu Daugavas baseina ūdenstilpēs kopumā tiek ielaisti 6 300 000 dažādu sugu zivju mazuļu un kāpuru.
2016.gada pavasarī un vasaras sākumā tiks izlaisti līdaku un nēģu kāpuri, jūnijā - sīgas, jūlijā - vienvasaras laši, augustā un septembrī - zandarti un vimbas.
Latvenergo ražošanas direktors Māris Kuņickis stāstīja, ka rūpes par apkārtējo vidi ir viens no Latvenergo koncerna ilgtspējīgas attīstības stūrakmeņiem.
"Zivju resursu aizsardzības un pavairošanas pasākumos ikviena darbība ir vērsta uz videi draudzīgām rīcībām ciešā sadarbībā ar zinātnisko institūtu Bior, veicot gan zivju mazuļu izaudzēšanu un ielaišanu Daugavas baseinā, gan realizējot citas aktivitātes", norādīja Kuņickis.
Šogad Daugavas grīvā tiks ielaisti vairāk nekā 600 000 viengadīgu lašu un taimiņu mazuļu.
Jau otro gadu zivju mazuļi pirms ielaišanas tiek iezīmēti, nogriežot taukspuru.
Šodien atvestajā kravā ir 25 000 lašu mazuļu ar vidējo svaru 31,3 grami.
Katru gadu zinātniski pamatotā sugu sastāvā un skaitliskā apjomā Daugavā un tās baseina ūdenstilpēs notiek zivju mazuļu un kāpuru ielaišana.
Zivju resursu pavairošanu Daugavā un tās baseina ūdenstilpēs atbilstoši normatīvajiem aktiem veic Bior, pamatojoties uz Latvenergo saimnieciskās darbības rezultātā zivju resursiem nodarīto zaudējumu ekspertīzi un sniedzot slēdzienu par to, kādi kompensācijas pasākumi ir veicami, lai nodrošinātu zivju resursu daudzveidību.
Savukārt Valsts vides dienests, pamatojoties uz minēto ekspertīzi, pieņem lēmumu par kompensācijas apmēru un veidu.
Latvenergo ikgadējā kompensācijas summa zivju resursu atjaunošanas programmā ir 1 035 000 eiro.
2016.gada pavasarī Latvenergo sadarbībā ar biedrību "Mēs zivīm" piekto gadu izvieto 400 mākslīgo zivju nārsta ligzdu Daugavā pie Kaibalas un Ikšķiles.
Sadarbība ar biedrību, veicinot zivju dabisko nārstu, ir Latvenergo papildus atbalstīta iniciatīva zivju resursu atjaunošanas programmas ietvaros.
Mākslīgo nārsta ligzdu izvietošana ūdenskrātuvē ir nozīmīgs pasākums, kas veicina zivju resursu aizsardzību un pavairošanu Daugavā.
Festivālā "Sansusī koncertzāle" ir lauku pagalms, mežs, cirsma.
Guli teltī, ēd kā restorānā, staigā kedās un klausies izmeklētu kamermūziku, izbaudot kluso dabas mieru, - šādu apvienojumu piedāvā alternatīvais kamermūzikas festivāls Sansusī, kas jau trešo vasaru aicina uz Aknīstes novadu.
Festivāls norisināsies Susējas - vairs neeksistējoša ciema - bijušās pagastmājas pagalmā, blakus mežiņos un cirsmās.
Trīs dienās - no 12. līdz 14. augustam - uz piecām skatuvēm var apvienot bezrūpīgu dabas un akadēmiskās mūzikas izsmalcināto baudījumu.
Šeit ar mūziku sastopas teātris un laikmetīgais cirks, performances un instalācijas.
Opera un akadēmiskā mūzika, it īpaši tās jaunākajās izpausmēs, atrod jaunus klausītājus brīvā un atvērtā vidē bez koncertzāļu stīvuma.
Attālums no šejienes līdz Rīgai ir aptuveni 150 km, bet līdz smaidam sejā un vieglumam kājās tikai pāris minūšu.
"Lūdzu nemeklēt programmu, jo apzināti esam izvēlējušies to iepriekš nepublicēt, lai cilvēki nebrauktu uz vienu konkrētu pasākumu vai mākslinieku, jo īsto Sansusī garšu var notvert tikai, pavadot tajā visas trīs dienas", aicina festivāla iniciators un saimnieks, operbaritons Armands Siliņš.
Festivāla vārtus veram piektdien plkst. 17.00, un pirmais koncerts ir plkst 19.00.
Protams, uz vietas būs programmiņas ar visu informāciju.
Tiem, kam jāizvēlas viena diena, iesakām sestdienu, jo tā ir vispiesātinātākā - no plkst. 9.00 rītā līdz pat nākamajai rītausmai.
"Mākslinieku vārdi ir pieejami mājaslapā www.sansusi.lv",stāsta Armands Siliņš.
Krāšņajā mākslinieku buķetē ir, piemēram, vijolniece Eva Bindere, čelliste Kristīne Blaumane, operzvaigzne Inga Kalna, klarnetists Guntis Kuzma, trompetists Jānis Porietis, pianists Reinis Zariņš, kvarteti Quadra un RIX un pat igauņu gaisa akrobāte Grete Gross, kura kopā ar latviešu mūziķiem Ēriku Kiršfeldu, Mārtiņu Zilbertu un aktrisi Anci Strazdu izveidojusi laikmetīgā cirka izrādi Confines par mākslinieka iekšējo cīņu.
Speciāli festivālam tapuši arī jaundarbi.
Izrādē bērniem "Kukainis", ko pēc F. Kafkas stāsta Pārvērtības motīviem komponējuši Oļesja Kozlovska un Jēkabs Nīmanis, līdz ar Armandu Siliņu, mūziķiem un aktieriem piedalīsies entomologs (kukaiņu pētnieks) Uģis Piterāns.
Oskars Herliņš sacerējis pirmo Stīgu kvartetu, savukārt Anna Ķirse - Koku operu, performanci, kuras galvenie varoņi Andra Kalnozola režijā ar Katrīnas Neiburgas videoprojekcijām un Andra Eglīša scenogrāfiju būs koki trīs nelielajos puduros triju hektāru plašajā kailcirtē.
Dziedot Laimas Lediņas, Dināras Rudānes un Zigmāra Graša balsīs, tie nonāks romantiskās attiecībās, gluži kā apgaismības laikmeta zviedru dabas zinātnieka Kārļa Linneja pētījumā Koku kāzas (1729).
Riodežaneiro olimpiskās spēles šodien uzsāk viena no Latvijas delegācijas lielākajām cerībām septiņcīņas sportiste Laura Ikauniece-Admidiņa.
Ikauniece-Admidiņa plkst.15.35 pēc Latvijas laika uzsāks sacensības 100 metru barjerskrējienā, bet plkst.16.50 gaidāmas sacensības augstlēkšanā.
Savukārt jau naktī uz sestdienu plkst.2.35 sāksies lodes grūšana, kamēr plkst.4.05 - 200 metru sprints.
Septiņcīņas sacensības tiks noslēgtas sestdien, kad norisināsies tāllēkšana, šķēpmešana un 800 metru skrējiens.
Pirms olimpiskajām spēlēm Ikauniece-Admidiņa, kura pērn izcīnīja bronzu pasaules čempionātā, tika minēta kā olimpisko spēļu medaļu pretendente.
Vēl maijā latviete uzstādīja jaunu valsts rekordu (6622 punkti) un izcīnīja otro vietu prestižajās septiņcīņas sacensībās Austrijas pilsētā Gecisā.
Ikauniece-Admidiņa piedalījās arī 2012.gada Londonas olimpiskajās spēlēs, kad ar atkārtotu Latvijas rekordu viņa izcīnīja devīto vietu.
Pēdējā pusotra gada laikā sportiste valsts rekordu labojusi četras reizes.
Šodien plkst.16 starts paredzēts arī Latvijas džudo cīkstonim Artūram Ņikiforenko, kurš startē svara kategorijā virs 100 kilogramiem, pirmajā kārtā aizvadot cīņu ar Azerbaidžānas sportistu Ušangi Kukauri.
Džudistam šīs būs pirmās olimpiskās spēles karjerā.
Aģentūra LETA jau vēstīja, ka ceturtdien svara kategorijā līdz 100 kilogramiem zaudējumu jau savā pirmajā cīņā piedzīvoja Latvijas džudo cīkstonis Jevgeņijs Borodavko.
Viņš piekāpās japānim Hagu Rjunoski, kurš pēcāk ieguva bronzu.
2000.gadā Vsevolods Zeļonijs atnesa Latvijai olimpisko bronzas godalgu, bet nākamajās četrās olimpiskajās spēlēs Latvijas džudisti septiņās cīņās kopā guvuši tikai vienu uzvaru, ko Londonā paveica tieši Borodavko.
Plkst.16.30 pēc Latvijas laika kvalifikācijas sacensības stenda šaušanā sāks Dainis Upelnieks, bet atlase noslēgsies sestdien.
Upelnieks olimpisko ceļazīmi saņēma vien dienā, kad oficiāli tika paziņots Latvijas delegācijas sastāvs, tomēr vēlāk viņš aģentūrai LETA atklāja, ka diezgan drošs par braukšanu bijis jau kopš aprīļa.
Sportists Olimpiādes norises vietā ieradies kā viens no pirmajiem Latvijas sportistiem, cenšoties maksimāli izmantot treniņu iespējas sacensību norises šautuvē.
Plkst.19.05 pēc Latvijas laika noslēdzošos trīs braucienus veiks olimpisko spēļu debitante 17 gadus vecā Latvijas burātāja Ketija Birzule, kura sacenšas burāšanā vējdēļiem RS:X klasē.
Pēc trim dienām jeb deviņiem braucieniem Birzule kopvērtējumā starp 26 sportistēm šobrīd atrodas 25.vietā.
Savukārt sestdien notiks izšķirošais finālbrauciens par medaļām.
Šodien beidzot paredzēts aizvadīt arī sacensības akadēmiskajā airēšanā, kur jāpiedalās Īriju pārstāvošajai latvietei Sanitai Pušpurei.
Trešdien sacensības tika atceltas nelabvēlīgu laika apstākļu dēļ.
Pušpure plkst.19.10 sacentīsies C/D pusfinālā vieniniekos dāmām, cīnoties par 13.vietu Olimpiādē.
Otrdien ceturtdaļfināla braucienā viņa izcīnīja ceturto vietu, no trešās pozīcijas, kas ļautu turpināt cīņu par medaļu, atpaliekot par nieka 0,65 sekundēm.
Pušpure 13.vietu izcīnīja jau pirms četriem gadiem Londonā, kad arī pārstāvēja Īriju.
Šodien olimpiskajās spēlēs tiks sadalīti 24 medaļu komplekti - loka šaušanā, vieglatlētikā, treka riteņbraukšanā, jāšanā, paukošanā, tramplīnlēkšanā, džudo, akadēmiskajā airēšanā, šaušanā, peldēšanā, tenisā un svarcelšanā.
Reids apgalvo, ja Klintone tiks ievēlēta prezidenta amatā, tad viņa iecels Garlandu par Augstākās tiesas tiesnesi .
Senāta Demokrātu partijas līderis Harijs Reids ir pārliecināts, ka gadījumā, ja viņa kļūs par prezidenti, tad viņa nominēs Meriku Garlandu par Augstākās Tiesas galveno tiesnesi .
Senāta Republikāņu partija ir bloķējusi Garlanda apstiprināšanu kopš marta, kad viņu nominēja prezidents Obama.
Senāta vairākuma līderis Mičs Makonnels pavēstīja, ka nākamais prezidents izvēlēsies, kurš nomainīs pašreizējo Augstākās tiesas tiesnesi Antoninu Skaliu.
Ceturtdien savas konferences laikā, Reids paziņoja, ka ir pārliecināts, ka Klintone izvēlēsies Garlandu.
Reida pārstāve vēlāk pavēstīja, ka viņš personīgi neesot runājis par šo tēmu ar Klintoni un tās ir tikai spekulācijas.
Viņš slavēja Garlandu un izteicās, ka Klintones komanda negribētu "sašūpot laivu" ar citu izvēli.
Garlands ir ASV Kolumbijas apgabala Apelāciju tiesas galvenais tiesnesis.
Reids izteicās, ka Republikāņi, kas bloķē Garlanda nomināciju, ir "ielikteņi" un rīkojas Republikāņu partijas prezidenta amata kandidāta Donalda Trampa interesēs.
Viņš arī izteicās, ka Tramps nav piemērots prezidenta darbam.
Treats paziņo par kailfoto kalendāru sievietēm un vīriešiem.
Žurnāls Treats sadarbosies ar fotogrāfu Deividu Belmēru, lai izveidotu 2017. gada kalendāru Pirreli pagājušā gadsimta 70. gadu stilā.
Savā 2017. gada NU Mūzu kalendārā plānots demonstrēt jaunās supermodeles, nevis kailas slavenības.
Šī gada sākumā žurnāla Treats prezidents Stīvs Šovs paziņoja, ka viņa erotiskās mākslas žurnāls atšķiras no vecmodīgā Playboy, jo "Playboy ir vīriešu žurnāls".
Šis žurnāls ir sievietēm.
Izskatās, ka viņš runā arī par kalendāru.
Preses relīzē par kalendāra veidošanu Šovs vēsta: "Mums ir jāatgriežas pie nezūdoša un klasiska kailuma attēlošanas bildēs, kur sievietes ķermenis nemulsina, bet iedvesmo gan sievietes, gan vīriešus."
Sievietes vēlēsies piedalīties šajā projektā, jo tas ir lielisks mākslas darbs.
Modeles var iesūtīt savus foto elektroniski vai personiski kastinga sesijās Losandželosā un Ņujorkā.
Rembatē pircējs, izmēģinot motociklu, aizlaižas.
10.augustā pulksten 10 no kādu māju pagalma Rembates pagastā nozagts motocikls "Yamaha YZ250", kurš nav bijis reģistrēts, informē Valsts policija.
Motocikla īpašnieks ar sludinājuma palīdzību bija vēlējies spēkratu pārdot.
Norunātajā laikā ieradies potenciālais pircējs, uzkāpis uz motocikla it kā to iemēģināt un aizbraucis.
Valsts policijas Rīgas reģiona pārvaldes Ogres policijas iecirkņa darbinieki lūdz atsaukties ikvienu, kas saistībā ar notikušo noziedzīgo nodarījumu var sniegt jebkādu izmeklēšanai noderīgu informāciju.
Lūgums zvanīt: 65002403 (darba laikā) vai 65002400 (visu diennakti).
Informācijas sniedzējiem anonimitāte garantēta.
Grenlandes haizivs ir visilgāk dzīvojošais mugurkaulnieks - video apskats
Zinātnieki apgalvo, ka Grenlandes haizivīm ir visgarākais mūžs no visiem mugurkaulniekiem uz mūsu planētas.
Haizivju pētnieks Julius Nīlsens stāsta, ka ilgdzīvošanas rekords pieder kādai mātītei, kas varētu būt 272 līdz 512 gadus veca un piecus metrus gara.
Francijas tiesa noraida prasību nojaukt veikalus ”Džungļu” bēgļu nometnē.
Francijas tiesa noraidīja Kalē iestāžu prasību nojaukt desmitiem pašizveidotus veikalus un restorānus „Džungļu” nometnē, kur dzīvo vairāki tūkstoši bēgļu.
Šonedēļ notikušajā tiesas sēdē Kalē varas iestādes norādīja, ka valstij būtu jānojauc 72 pašizveidotus veikaliņus, kur nometnes teritorijā cilvēki tirgo dažādas preces, piemēram, cigaretes un enerģijas dzērienus, piedāvā friziera pakalpojumus, tēju par 50 centiem (40p) un vienkāršas maltītes par dažiem eiro pašizveidotos restorānos.
Kalē prefekta birojs norādīja, ka šie pašizveidotie uzņēmumi ir jānojauc, jo tie veido ēnu ekonomiku un nemaksā nodokļus, kā arī rada ugunsgrēka un sanitāros riskus.
Humānās grupas pārstāvji tiesai paskaidroja, ka šie mazie uzņēmumi ir būtiski, jo valdības un atbalsta grupu sniegtā pārtika nenodrošina nometnes vajadzības, kurā iemītnieku skaits turpina pieaugt.
Tāpat viņi norādīja, ka pašizveidotie veikaliņi un restorāni bieži piedāvā bezmaksas pajumti un ēdienu tiem, kam tas visvairāk nepieciešams.
Lilles tiesa lēma, ka nav tiesiska pamata izraidīt cilvēkus, kuri izveidojuši 72 pašizveidotos veikaliņus, bet tā saprot Kalē prefekta bažas.
Tiesnesis Žans-Fransuā Molla teica, ka pārtika, kafija un restorāniņi spēlē lielāku lomu nekā vienkārši nodrošina pārtiku cilvēkiem, kuri dzīvo "ārkārtīgi necilos apstākļos".
Viņš norādīja, ka šīs vietas ir mierīgas tikšanās vietas bēgļiem un brīvprātīgajiem.
Viena no vietām, kas pakļauta nojaukšanas riskam, ir nometnes kafejnīca "Jungle Book Kids", kas nodrošina vairāk nekā 200 bezmaksas maltītes dienā, angļu un franču valodas nodarbības un sniedz konsultācijas patvēruma jautājumos simtiem neaizsargātu nepilngadīgo bez pieaugušo pavadības.
Vairāk nekā 170 000 cilvēku ir parakstījuši petīciju par bērnu kafejnīcas aizsardzību.
Izdevumam Guardian adresētā vēstulē norādīts, ka kafejnīcas likvidācija "būtu katastrofa šiem bērniem, no kuriem daži ir tikai 8 gadus veci."
Piektdien divas labdarības organizācijas "Palīdzība bēgļiem" un "L'Auberge des Migrants" vēstīja, ka „Džungļu” nometnes iemītnieku skaits ir pieaudzis līdz 9000 cilvēkiem, kas ir augstākais rādītājs kopš straujā migrantu pieplūduma vasarā.
Lielbritānija iegūst sudrabu regbija-7 sērijas cīņā, kad Fidži valstsvienība meistarīgi izcīna zeltu.
Lielbritānijas izlases iespaidīgais sniegums regbija-7 sērijas posmā beidzās ceturtdien, kad aizraujošā finālcīņā "Deodoro" stadionā Rio Fidži valstsvienība pārliecinoši viņus sagrāva ar rezultātu 43:7.
Fidži demonstrēja meistarklasi bumbas pārvaldīšanā, bumbas izspēlē ar kāju, atbalsta spēlē un brutāla spēka spēlē, izcīnot zeltu - pirmo olimpisko medaļu tās pastāvēšanas vēsturē.
Sakāve atnesa cienījamu mierinājuma balvu - sudraba medaļu, kas todien bija Lielbritānijas trešā medaļa. Lielbritānijas izlase var lepoties ar saviem panākumiem pirmajā olimpiskajā regbija-7 turnīrā, kurā viņi uzveica Jaunzēlandi, Argentīnu un Dienvidāfriku.
Smagā cīņa pusfinālā, kurā Boks komanda cieta sakāvi ar rezultātu 7:5 dienas pirmajā pusē, iespējams atspēlējās Lielbritānijai finālā.
Bet jebkurā gadījumā Fidži izlase šobrīd ir savā labākajā formā, lai uzvarētu arī 15 vīru komandu.
Lai gan maz ticams, tomēr zināms mierinājums Lielbritānijai varētu būt fakts, ka vismaz viens brits ieguva zelta medaļu. Tas ir Fidži izlases galvenais treneris Bens Raiens - bijušais Anglijas treneris no Vimbldonas.
Lielbritānijai tas bija aizraujošs piedzīvojums.
Pirms astoņiem gadiem, Raiena vadībā, viņi zaudēju visas spēles regbija-7 sērijas posmā Adelaidē.
Šoreiz viņi zaudēja tikai vienu spēli.
Sakāve ir sāpīga, bet izaugsme ir pārsteidzoša.
Fidži iespaidīgi uzsāka maču, atvairot Lielbritānijas spēka paņēmienus prieka pēc.
Kapteinim Tomam Mičelam un biedriem tas bija kā saskriešanās ar vairākiem pretī braucošiem autobusiem un Pasaules sērijas čempioni izvirzījās vadībā ar 5:0, kad Osea Kolinisau guva pirmo piezemējumu.
Pēdējās četrās minūtēs arī Džerijs Tuwai vēl vairāk palielināja pārsvaru, realizējot piezemējumu labajā spārnā.
Rezultāts 12:0 un Lielbritānijas komanda pat nebija īsti pieskārusies bumbai.
Mičela lieliskais spēka paņēmiens neļāva būdīgajam Leoni Nakaravam gūt trīs punktus, bet tas tikai nedaudz ietekmēja Fidži rezultātu.
Spēles septītajā minūtē Jasa Veremalua guva piezemējumu labajā stūrī, nostiprinot pārsvaru pār Lielbritāniju līdz 17:0.
Pēc pārspēles Nakarava vēl vairāk palielināja pārsvaru un līdz beigām bija palikusi vairāk nekā minūte... pirmā puslaika beigām.
Vatemo Ravouvou izvairījās no dažiem neveikliem britu spēka paņēmieniem un šķērsoja līniju, gūstot punktus.
Piezemējums nodrošināja rezultātu 29:0.
Likās, ka Fidži ir dzimuši, lai spēlētu regbija-7 mačos, kamēr briti vēl tikai mācās.
Faktiski, tā arī ir tiesa.
Lielbritānijas komanda izdarīja pamatīgas pārmaiņas puslaikā, pārraujot Fidži spēlētāju līniju... pilnas četras minūtes, kas pēc pirmā puslaika standartiem bija labi, līdz brīdim, kad Džošua Tuisova, pēc fantastiskas komandas saspēles, guva vēl dažus punktus Fidži komandas labā.
Denam Nortonam izdevās gūt punktus britu komandas labā, veicot piezemējumu kreisajā stūrī un panākot rezultātu 36:7, bet spēle jau bija zaudēta, tikmēr Dienvidjūras salinieku fani dziedāja, vicināja karogus un dejoja tribīnēs.
Nevar neapbrīnot Fidži dzīvespriecīgo attieksmi.
Mata Viliame padarīja Fidži uzvaru vēl saldāku ar vēl vienu piezemējumu spēles nobeigumā.
Atskanot spēles beigu svilpei, Fidži varēja sākt svinēt, bet briti pēc sakāves vien spēja apsēsties zālītē.
Dienas pirmajā pusē pusfinālā Fidži uzveica Japānu ar rezultātu 20:5, savukārt briti bija pārāki par Dienvidāfriku, kur ļoti sīvā cīņā abas komandas guva pa piezemējumam un dienvidfrikāņi zaudēja tikai par dažiem punktiem.
Pirmajā puslaikā Kails Brauns izvirzīja Boks komandu vadībā, bet otrajā puslaikā Dens Nortons ar spīdošu meistarību šķērsoja līniju un nogādāja bumbu starp stabiem, nodrošinot britiem uzvaru.
Markusa Vatsona, kurš ir Anglijas regbija-15 komandas spēlētāja Antonija brālis, lieliskais spēka paņēmiens spēles beigās nodrošināja komandai uzvaru un vēl vienu sudraba medaļu.
Trenera cīņa ar vēzi iedvesmojusi Helēnu Gloveri un Heteri Staningu uzvarai airēšanas sacensībās.
Tā būs emocionālākā zelta medaļa šajās sacīkstēs un tas jau izsaka daudz.
No pirmā līdz pēdējam vēzienam, Helēnas Gloveres un Heteres Staningas zelta mirklim bija īpaša nozīme Estacio da Lagoa trasē.
Lai gan laivā ir tikai abas sportistes, viņas pavadīja Robina Viljamsa atbalss, kas viņas iedvesmoja līdz pat otrās Olimpiskā zelta medaļas iegūšanai pāru airēšanā sievietēm, kļūstot par pirmajām sievietēm britu sporta vēsturē, kas guvušas šādus panākumus.
Viņas nešaubīgi dominēja, jo 39. reizi viņas guva nepārspētu, bezprecedenta uzvaru.
Abas lieliskās sportistes ar gulbja eleganci slīdot pa ūdens virsmu, pilnībā neatspoguļo šo triumfu.
Aiz katras iegūtās zelta medaļas airēšanā stāv vesela komanda, kas smagi strādā, lai sportisti nepārtraukti uzlabotu savu sniegumu un lielāko ieguldījumu viņu panākumos devis treneris, kurš vēl pirms 30 mēnešiem nezināja, vai piedzīvos šo dienu, jo viņam tika konstatēts vēzis.
Pēc viņa teiktā, tas pazuda tikpat ātri, cik parādījās.
Man bija urīnpūšļa vēzis, kas ir viens no tiem, ko var operēt un tā arī notika.
Ja to nedarītu, tas izplatītos pa visu ķermeni.
Un situācija kļūtu nekontrolējama.
Tas nedaudz maina tavu redzējumu.
Viljamsam vēzi atklāja 2013. gada decembrī.
Šim trio paveicās, ka Viljams varēja sākt atveseļošanās procedūru 2014. gada starpsezonas sākumā un samazināt pārtraukuma ilgumu līdz minimumam, ja tā var teikt.
Man bija vajadzīgi ienākumi, tādēļ man ātri bija jāatveseļojas.
Tas stimulēja atveseļoties.
Es biju slimnīcā un es nogāju 6, 10 un pat 15 metru garas distances, lai gan ārsts teica, ka pietiktu ar dažiem soļiem.
Tā viss sākās.
Airēšana pati par sevi ir izaicinājums, bet šoreiz tas bija vēl lielāks.
Pēc uzvaras, pirmā doma uzreiz bija par Viljamsu, kurš visu rītu bija ļoti satraucies un uztraukuma iespaidā runāja vairāk nekā parasti.
Staninga, kura ir dienējusi Karaliskajā Artilērijas vienībā Afganistānā, izteicās: "Šī bija emocionāli smaga nedēļa, taču tas man nozīmē ļoti daudz."
Tas tikai apstiprina to, cik daudz tas mums nozīmē un cik daudz es, Helēna un Robins esam strādājuši.
Ar Helēnu un Robinu aizvadītie 3 gadi ir bijuši lieliski.
Bez Robina mēs nebūtu neko sasniegušas, tādēļ milzīgs paldies viņam, viņš ir labākais treneris pasaulē.
Es nevaru iedomāties labāku treniņu biedru vai labāku treneri.
Helēna Glovere un Hetere Staninga piecu gadu laikā nav zaudējušas nevienās sacīkstēs.
Pāris sasniedz tik milzīgu ātrumu, ar kādu konkurentes nevar sacensties.
Pat pēdējos 500 metros, kad komandas no Jaunzēlandes un Dānijas sāka pietuvoties, Staningas un Gloveres pārsvars bija pārāk liels.
Mēs izjutām katru mirkli.
Helēna kliedza: "Saglabā ritmu, saglabā ritmu."
Nezaudēt koncentrēšanos ir tiešām svarīgi.
Mums izdevās labs starts, taču tajā pat laikā mums nebija augstas cerības.
Tajā dienā mums nebija nolūka gāzt rekordus, bet vienkārši labi airēt un uzvarēt sacīkstes un to mēs arī izdarījām.
Pāris gadu atpūtīsies, lai nolemtu, ko darīt tālāk.
Nākamajā mēnesī būs Gloveras un televīzijas piedzīvojumu meklētāja Stīva Bašala kāzas.
Pagaidām viņa vienkārši vēlas izbaudīt mirkli.
Es negribēju teikt, ka šīs bija mana pēdējās sacensības.
Tas būtu bijis pārāk liels spiediens.
Londonā man bija vajadzīgi apmēram seši mēneši, lai saprastu to, ka esmu olimpiskā čempione.
Tā bija jauna pieredze un es biju ļoti satraukusies.
Šoreiz tam bija vajadzīgas apmēram četras minūtes.
Viņa teica: "Sajūta ir fantastiska."
Unikāla iespēja aplūkot Losandželosas Centrālās Bibliotēkas fantastisko arhitektūru.
Uzzini vairāk par pilsētas Centrālo Bibliotēku, jo Dienvidkalifornijas Arhitektūras vēsturnieku biedrība rīko tikšanos ar grāmatas "Losandželosas Centrālā Bibliotēka: Tās Mākslas un Arhitektūras Vēsture" autoriem Arnoldu Švarcmanu un Stīvenu Džī.
Džī un Švarcmans plāno apspriest un parādīt attēlus, kuros redzams 1926. gada Bertrama Gudhue dizains, kā arī 1993. gada restaurācija un Hardija Holcmana Feifera komandas papildinājumi.
Tikšanās notiks 21. augustā no 14:00 līdz 16:00. Salle Moderne zālē, Art Deco Dievidrietumu Juridiskajā skolas (agrāk Bullocks Wilshire), 3050 Wilshire bulvāris.
Apmeklētāji varēs apskatīt centrālo halli, ekspozīciju telpas, kaktusa zāli un tējas istabu.
Biļetes jānopērk iepriekš; SAH/SCC biedriem $15; pārējiem $25.
Jaukie un omulīgie DTLA bēniņi piedzīvo mājīgas pārmaiņas,
Atzīmējot Losandželosas Centrālā Bibliotēkas 90. gadu jubileju - ar ko gan citu? - kā jaunu grāmatu!
Koļegovu VID vadītājas amatā "virzīs līdz pēdējam".
Pēc viņa teiktā, tagad Ministru prezidentam Mārim Kučinskim (Zaļo un zemnieku savienība) un finanšu ministrei Danai Reizniecei-Ozolai (Zaļo un zemnieku savienība) jau ir "principiāli svarīgi", lai VID vadītājas amatā apstiprinātu finanšu ministres virzīto kandidāti Koļegovu.
Rajevskis lēsa, ka gan Kučinskim, gan Reizniecei-Ozolai šajā valdībā VID vadītāja apstiprināšana ir "pirmais lielais lēmums", kas var ietekmēt viņu kā politiķu nākotni.
Ja tagad sāks mainīt nostāju VID vadītāja amata kandidāta izvēlē, tad tas negatīvi ietekmēs viņu imidžu valsts pārvaldē.
Ministru kabineta nākamās nedēļas sēdes darba kārtībā ir iekļauts jautājums par VVD vadītājas Koļegovas pārcelšanu VID ģenerāldirektores amatā, liecina valdības darba kārtība.
Koļegovu VID vadītājas amatam virzīja finanšu ministre Reizniece-Ozola pēc tam, kad no dienesta vadības atkāpās Ināra Pētersone un kad konkurss uz VID ģenerāldirektora amatu beidzās bez rezultāta.
VID vadītājas amata pienākumu izpildītāja Dace Pelēkā ceturtdien, 11.augustā, intervijā Latvijas Radio pieļāva - ja viņai piedāvātu kandidēt uz vadītājas amatu, tad viņa varētu piekrist.
Finanšu ministre gan vēlāk atzina, ka pagaidām neizskata citus VID vadītāja amata kandidātus.
Arī Nacionālās apvienības Saeimas frakcijas vadītājs Raivis Dzintars atzina, ka NA arvien atbalsta Koļegovu VID vadībā.
Spānijā budžeta deficīta samazināšanas iespējas apdraud nespēja izveidot valdību.
Pirms mēneša 12. jūlijā Eiropas Komisija (EK) nāca klajā ar atzinumu, ka Spānija un Portugāle nav īstenojušas pietiekami apjomīgus pasākumus, lai budžeta deficīta līmeni samazinātu līdz eirozonas prasītajiem 3% no iekšzemes kopprodukta (IKP).
Aprēķini liecina, ka par spīti īstenotajiem taupības pasākumiem Portugāles budžeta deficīts pagājušā gada beigās bija 4,4% no IKP, bet Spānijā - 5,1%.
Eiropas Komisija tomēr izlēma nepiemērot abām valstīm ekonomiskās sankcijas, vienlaicīgi gan nosakot fiskālos mērķus tuvākajam laikam.
Viens no iemesliem, kāpēc EK tomēr neieviesa sankcijas pret abām minētajām valstīm, ir pieaugošais eiroskepticisms daudzās Eiropas Savienības valstīs.
Papildu sankcijas šādu negatīvu noskaņojumu tikai vairotu.
Kritiķi gan norāda, ka EK savos lēmumos nav konsekventa, no sākuma vienojoties par vienotiem noteikumiem un pēc tam nespējot tos piemērot dzīvē.
Tā, piemēram, Vācijas Bundesbankas prezidents Jenss Veidmanns norādījis, ka Eiropa šādi zaudē uzticību sev, radot iedzīvotājos priekšstatu, ka Eiropas Savienības noteikumi ir rekomendējoši, nevis saistoši.
Tagad EK ierosinājusi un visas dalībvalstis ir apstiprinājušas pagarināt budžeta deficīta sakārtošanas termiņu līdz šī gada beigām Portugālei un līdz 2018. gadam Spānijai.
Eiropas Komisija sola tuvāko mēnešu laikā pārbaudīt abu valstu sasniegto progresu, vienlaicīgi norādot, ka gan Spānijai, gan Portugālei ir jābūt gatavām ieviest vēl papildus taupības pasākumus, ja to prasīs apstākļi.
Sākotnējās prognozes liecina, ka Portugālei izvirzīto mērķi varētu izdoties sasniegt noteiktajā laikā un jau šogad budžeta deficīts varētu samazināties līdz 2,5% no iekšzemes kopprodukta.
Tas nozīmē, ka Stabilitātes programmas ietvaros šīs valsts valdībai šogad ir jāīsteno taupības pasākumi 0,25% apmērā no IKP.
Šie pasākumi ir jāiekļauj šī gada budžetā, papildu uzmanību pievēršot preču un pakalpojumu iepirkumu izmaksu kontrolei.
Spānijas gadījumā situācija ir daudz sarežģītāka.
Šogad budžeta deficīts jāsamazina līdz 4,6%, nākamgad - līdz 3,1% un 2018. gadā - līdz 2,2% no IKP.
Turklāt turpmākajos divos gados konsolidācijas pasākumiem ik gadu jābūt 0,5% apmērā no IKP.
Īpaši sarežģītu šo mērķu sasniegšanu padara fakts, ka jau astoņus mēnešus Spānijas politiskajām partijām nav izdevies vienoties par valdības izveidi, un arvien lielāka kļūst iespēja, ka Spānijai var nākties jau trešo reizi gada laikā rīkot pirmstermiņa parlamenta vēlēšanas.
Taču sabiedriskās domas aptaujas liecina, ka arī trešās vēlēšanas politisko ainu valstī būtiski nemainītu.
Populārākā partija joprojām ir pašreizējā premjerministra Mariano Rahoja vadītā tautas partija, kura vēlēšanās atkal iegūtu nepilnus 33% balsu.
Savu popularitāti nedaudz ir vairojuši vienīgi sociālisti, kamēr pret taupības pasākumiem noskaņoto partiju "Podemos" jeb "Kopā mēs varam" un "Ciudadanos" jeb "Pilsoņi" popularitāte ir nedaudz mazinājusies.
Tautas partija vēlas panākt sociālistu un "Ciudadanos" iesaistīšanos valdībā vēl šajā mēnesī, pretējā gadījumā neizdosies līdz oktobra vidum pieņemt un iesniegt Eiropas Komisijai apstiprināšanai 2017. gada budžeta projektu.
Kā paziņojis Tautas partijas parlamentārās frakcijas pārstāvis Rafaels Hernando, ja valdību izveidot neizdosies un parlamenta vēlēšanas tomēr tiks rīkotas arī trešo reizi, Spānija kļūs par visas Eiropas apsmieklu.
Pludmaļu tīrība Rīgas jūras līcī ir kritiska.
Piekto gadu apsekojot pludmales, aktīvisti secinājuši, ka diemžēl ik gadu pieaug atrasto atkritumu skaits, un šeit vainojami lielākoties peldvietu apmeklētāji.
Vispiesārņotākās peldvietas ir tieši Rīgā.
Galvaspilsētas domē skaidro, ka peldvietas ik dienu tiekot sakoptas, bet cīnīties pret netīrīgajiem apmeklētājiem ir visai grūti.
Turklāt sauszemē atstātie atkritumi lietusgāžu laikā var tikt ieskaloti ūdenī, tādējādi krietni pabojājot tā kvalitāti.
Izņemot Liepājas pludmali un atsevišķas vietas Kurzemē, pludmaļu tīrība citviet Latvijā ir kritiska.
Šādu paziņojumu šonedēļ izplatījuši kampaņas "Mana jūra" brīvprātīgie.
Piekto gadu kājām mērojot ceļu gar Rīgas jūras līci, aktīvisti secinājuši, ka iedzīvotāju atstāto atkritumu skaits ik uz simt metriem ir pieaudzis.
Diemžēl šogad tas kritiskuma vērtējums ir iestājies.
"Mēs redzam, ka šis būs gads, kad atkritumu skaits uz pludmales 100 metriem, iespējams, pat var pārsniegt 200 vienības", saka ekspedīcijas "Mana jūra" pārstāvis Jānis Ulme.
Latvijas Radio sazvanīts, viņš atradās Tūjas pludmalē, kur turpinās brīvprātīgo gājiens gar Rīgas jūras līci.
Šogad starp dažādiem sadzīves atkritumiem un pikniku paliekām aktīvistiem nācies vākt pat dienasgaismas spuldzes, kas atstātas mētājamies jūras smiltīs.
Pārgājiena dalībnieks un organizators Ulme teic, piesārņojumā vainojami tieši iedzīvotāji.
"Galvenais avots ir paši pludmales apmeklētāji, jo vairāk nekā puse no kopējā atkritumu skaita ir plastmasa, dažādi atkritumi, sākot ar maisiņiem, plastmasas gabaliem, kas jau ir noārdīšanās stadijā, viņus vairs nav iespējams identificēt, un izsmēķiem, pudelēm, korķiem", stāsta Ulme.
Starp netīrākajām pludmalēm ir arī peldvietas Rīgā.
Piemēram, Daugavgrīvā ik uz simt metriem vidēji savāktas gandrīz 800 atkritumu vienības, kas ir kritiski daudz.
Kampaņas organizatori tāpat skaidro, ka teju ik uz soļa mētājoties arī izsmēķi un ne visur izvietotas brīdinājuma vai aizlieguma zīmes.
"Vidējie skaitļi par visām trim Rīgas peldvietām kopā - Daugavgrīvu, Vakarbuļļiem un Vecāķiem - diemžēl sanāk lieli un tālu pārsniedz vēlamo jeb mērķi, uz kuru it kā Latvija virzās, līdz 2020.gadam samazināt atkritumu vienību skaitu līdz 135 vienībām", secina vides aizstāvis.
Peldvietu tīrīšana Rīgā noritot ik dienu, vasaras karstākajās dienās pat divas reizes, skaidro domes pārstāvis Uģis Vidauskis.
Tomēr cīņa ar netīrīgajiem apmeklētājiem ir visai grūta.
Mēs atgriežamies pie šo cilvēku kultūras jautājuma.
"Uz tiem, kas piemēslo, lieto alkoholu, smēķē un dara visas tās lietas, ko nedrīkst, pat īpašas zīmes neiedarbojas", norāda Vidauskis.
Tāpēc Vidauskis aicina peldvietu apmeklētājus ziņot par piesārņotājiem arī policijai.
Var saukt policiju, droši norādīt uz šiem pārkāpumiem un tādā veidā visiem cīnīties.
Varbūt var uzlikt kādus jaunus brīdinājumus, bet, kā es teicu, diez vai tas kā radikāli mainīs situāciju.
"Tā kā visiem kopā vienkārši jāvēršas un jābūt neiecietīgiem pret šādiem pārkāpējiem", viņš uzsver.
Tikmēr ūdens kvalitātes mērījumus šovasar jau ceturto reizi veikusi Veselības inspekcija, kas var noteikt aizliegumu oficiālajām peldvietām.
Šogad gan, tāpat kā citus gadus, ūdens kvalitāte it visur esot laba un apmierinoša.
Šobrīd situācija ir tāda, ka visās 56 peldvietās ūdens kvalitāte visu laiku ir bijusi laba un nav nekādu peldēšanās ierobežojumu.
"Vēl pēdējo reizi mēs analīzes paņemsim augusta beigās", pauž inspekcijas vecākais speciālists vides veselības jautājumos Normunds Kadiķis.
Stipru lietusgāžu laikā uz sauszemes atstātie atkritumi var tikt ieskaloti ūdenī.
Tas savukārt var ietekmēt tā kvalitāti, norāda vides speciālists.
Rotācijas Krievijas elitē turpinās - Putina administrācijā vadītāja maiņa.
Pats pameta amatu?
Vladimirs Putins paziņojis Krievijas medijiem, ka Sergejs Ivanovs pamest šo amatu vēlējies pats un turpmāk būs prezidenta īpašais pārstāvis dabas aizsardzības, ekoloģijas un transporta jautājumos.
Paziņojot par izmaiņām, Putins televīzijas kameru priekšā veltīja Ivanovam atzinīgus vārdus: "Cienījamais Sergej Borisovič, mēs ar jums daudzus gadus strādājam kopā un darām to veiksmīgi."
Esmu apmierināts ar to, kā jūs pildāt jums uzticētos pienākumus.
Es labi atceros par mūsu vienošanos neizmantot jūs šajā prezidenta administrācijas vadītāja amatā vairāk nekā četrus gadus.
Tādēļ es ar izpratni izturos pret jūsu vēlmi mainīt darbības lauku.
Un es ceru, ka arī jaunajā amatā jūs pilnvērtīgi izmantosiet savas zināšanas un pieredzi.
Tomēr tiek izcelts, ka prezidenta administrācijas vadīšana ir ļoti nozīmīgs amats un tas padarīja Ivanovu par vienu no ietekmīgākajiem cilvēkiem valstī.
Ņemot vērā, ka Krievijā nākammēnes gaidāmas Valsts domes vēlēšanas, izskanējušas baumas, ka šis solis saistīts ar cīņu par varu Krievijas politiskajā elitē.
Ivanovs arī tika saukts par iespējamo Putina aizstājēju prezidenta amatā, tāpēc apgalvojums, ka viņš pats gribējis ieņemt prezidenta pārstāvja amatu dabas aizsardzības un transporta jautājumos, radījis šaubas.
Kā liecina Lsm.lv arhīvs, Ivanovs ir VDK un Federālā drošības dienesta ģenerālpulkvedis.
Ivanovs ir bijis sens un tuvs Krievijas prezidenta Vladimira Putina sabiedrotais.
Viņš savas gaitas specdienestos uzsāka 1975.gadā, kur iepazinās ar Putinu.
Vēlāk, Putinam kļūstot par Federālā drošības dienesta vadītāju, Ivanovs kļuva par viņa vietnieku.
Savukārt pirmā Krievijas prezidenta Borisa Jeļcina valdīšanas nogalē tika nozīmēts par Krievijas Drošības padomes sekretāru.
2000.gadā pēc Putina nākšanas pie varas tika apstiprināta Ivanova izstrādātā "Informācijas drošības doktrīna", kas tostarp Krievijā paredzēja valsts cenzūras mehānismu atdzīvināšanu.
2001.gadā Sergejs Ivanovs kļuva par Krievijas aizsardzības ministru, bet jau 2005.gadā - par premjerministra Mihaila Fradkova vietnieku un bija atbildīgs par Krievijas aizsardzības nozares uzņēmumu attīstību un ieroču eksportu.
Tagad, pēc prezidenta administrācijas vadītāja amata pamešanas, Ivanovs arī saglabās vietu Krievijas Nacionālajā drošības padomē, kur nu strādās arī jaunais prezidenta administrācijas vadītājs Vaino.
Vaino nāk no ģimenes padomju partijas elitē.
Prezidenta administrācijas vadītāja amatu Vaino esot ieteicis pats Ivanovs.
Mēs ar Antonu Eduardoviču jau sen esam pazīstami.
Vēl no tiem laikiem, kad jūsu vadībā strādājām valdībā.
Un pēdējos gandrīz piecus gadus mēs sazināmies praktiski katru dienu.
"Tādēļ esmu pārliecināts, ka pēc visām profesionālām un personīgām rakstura īpašībām viņš ir gatavs šim darbam", sacīja Ivanovs.
Vaino nāk no ģimenes, kas piederēja pie padomju partijas elites.
Viņa vectēvs Karls ieņēmis augstus amatus Igaunijas Komunistiskajā partijā, tostarp desmit gadu līdz pat 1988.gadam bija tās pirmais sekretārs.
Interneta izdevums "Meduza" ar atsauci uz grāmatu "Igaunijas pašnoteikšanās un neatkarība" raksta, ka 80.gadu beigās Karls Vaino esot lūdzis Maskavu dot atļauju pielietot spēku pret demonstrāciju dalībniekiem.
Tomēr viņš esot saņēmis atteikumu un drīzumā zaudējis amatu.
Īsi pēc tam Vaino ir pārcēlies dzīvot uz Maskavu.
Antons Vaino ir absolvējis Maskavas Starptautisko attiecību institūtu un pārvalda japāņu valodu.
Tomēr viņš ir aizgājis no diplomātiskā dienesta, lai strādātu Prezidenta protokola pārvaldē.
Jau vēstīts, ka pēdējās nedāļās Krieviju satricinājušas vairāku augsta ranga amatpersonu atstādināšana un pat aresti, tostarp nomainīti vairāku apgabalu gubernatori un federālie pārstāvji.
Kā norāda politologi, prezidents Vladimirs Putins pārkārto valdošo eliti pirms 2018.gadā gaidāmajām vēlēšanām.
Viena no galvenajām iezīmēm - arvien biežāk pie vadošajiem amatiem tiek spēka struktūru pārstāvji.
Arī džudo cīkstonis Ņikiforenko zaudē olimpisko spēļu pirmajā cīņā.
Šī bija cīņa pirmajā kārtā, un Latvijas džudo cīkstonis savu dalību olimpiskajās spēlēs ir noslēdzis, finišējot 17. vietā.
Treneris Oļegs Baskins Latvijas Televīzijai atzina, ka Ņikiforenko cerību bijis ļoti maz, un tas jau bijis skaidrs pirms sacensībām.
Viņš arī atklāja, ka džudo cīkstonis cīņā guvis pleca traumu.
Zīmīgi, ka, lai tiktu pie olimpiskās ceļazīmes, Ņikiforenko nācās startēt citā svara kategorijā, nekā pierasts - proti, svara kategorijā līdz 100 kilogramiem.
Azerbaidžānas cīkstonis bija par 25 kilogramiem smagāks.
Jau vēstīts, ka Jevgeņijs Borodavko cīņā svara kategorijā līdz 100 kilogramiem pret Rjunosuki noturējās divarpus minūtes, līdz pretiniekam izdevās tīras uzvaras vērts metiens.
Līdz ar to Latvija džudo sacensības Rio ir noslēgusi.
Sapņi pazūd Rio smiltīs.
Ceturtdienu ievadīja džudists Jevgeņijs Borodavko.
Jā, viņam pretī bija titulētāks pretinieks, taču ambiciozie reizēm spēj sagādāt pārsteigumu.
Viņš nesagādāja.
Artūram Ņikiforenko uzdevums bija vēl sarežģītāks, jo pieredze mazāka un pretinieks arī respektabls.
Iznākums līdzīgs, kaut uz tatami viņš noturējās teju pusotru minūti ilgāk nekā Borodavko.
Diemžēl pēdējā laikā Latvijas džudistiem tieši ambīciju trūkst visvairāk.
Kopš no federācijas vadības malā pagāja Gunārs Ķirsons un viņa finansiālā stute Vladimirs Šestakovs, no Latvijas aizbrauca Aleksandrs Jackevičs, vairs nenotiek "Golden Score", - džudo attīstība rit pa lejupslīdošu līkni.
Jackevičam, kas šeit konsultē Kazahstānas džudistus, un Vsevoldam Zeļonijam mantiniekus neredz.
Bet, ja neaudzinās, arī nebūs.
Un tā ir federācijas prerogatīva.
Tāpēc kā no citas galaktikas "Rīta panorāmā" skanēja Latvijas Džudo federācijas prezidenta solījums Rio izcīnīt medaļas.
Lidojums tālu no realitātes.
Vakarā ar nepacietību un bažām gaidījām pludmales volejbola maču Samoilovs/Šmēdiņš - Evandru/Pedru Solbergs.
Intriga kā jau "nāves" grupā - zaudētājiem spēles beigušās.
Latvijas duetam gan bija neliela atkāpe - varēja arī zaudēt, bet ne vairāk kā ar četriem punktiem divos setos.
Saspringumu vēl pieaudzēja ieilgusī iepriekšējā spēle.
Neviens negribēja mirt - šī sajūta virs vējainā korta virmoja visa mača garumā.
Spēlētājiem brāzmainais vējš radīja papildu sarežģījumus.
Sākumā likās, ka tas varētu būt mūsējo - kas ir vispusīgāki - sabiedrotais.
Bet nekļuva.
Pret Latvijas duetu spēlēt šeit bija gana vienkārši.
Servē tik uz Samoilovu un gaidi, kad viņš plīsīs.
Pret Kanādu ieplīsa, pret Kubu saplīsa pirmā seta beigās un trešā sākumā, jo slodze bija ne pa jokam.
Šmēdiņš tajā laikā varēja makšķerēt, jo darba bija maz, bet, kad bija, paveica to godam.
Brazīliešus Samoilovs ar Šmēdiņu varēja uzvarēt divos setos, jo pirmajā pārņēma vadību ar 16:15, tomēr uz 16 arī palika, izsmeļot arī zaudēto punktu limitu.
Bet varēja zaudēt arī ar 0:2, jo otrajā setā deficīts bija -4, tomēr, arī pateicoties vējam, izdevās gūt uzvaru.
Trešais jau aizritēja Evandru servju zīmē.
Veidojās ķēdīte - nepārliecinoši uzņemta serve, otrā piespēle nereti lido pārāk tuvu tīklam un Samoilovam palika pavisam maz variantu rezultatīvam uzbrukumam.
Ja pret kubiešiem laukumā bija kāds svešs Samoilovs, tad šoreiz viņš darbojās sekmīgāk, un tikai uz Sašu novelt zaudējumu būtu neprofesionāli.
Arī Kreilis kļūdījās, un gana simboliski, ka pēdējo bumbu blokā trieca tieši viņš.
Zaudē komanda.
Šoreiz noteikti pietrūka arī veiksmes - trešajā setā vien divi Evandru uzbrukumi gandrīz lidoja ārā no korta, taču bumba tomēr skāra līniju.
Divi eisi bija blakus līnijai.
Arī strīdīgo epizodi video lēma par labu pretiniekiem.
Ja pirmajās divās spēlēs Evandru mocījās ar servēm, tad pret mūsējiem tās bija ļoti produktīvas.
Viss kopā summējās zaudējumā uz tablo.
Tagad mierīgi jāizanalizē neveiksmes cēloņi.
Varbūt vajadzēja kā daudziem dzīvot blakus stadionam, nevis kopā ar delegāciju olimpiskajā ciematā.
Ceļā pagāja divarpus stundas.
Varbūt nedaudz pašpārliecinātību iedeva septiņu pusfinālu sērija.
Varbūt Klāgenfurtē nevajadzēja spēlēt, bet ātrāk ierasties šeit un labāk aklimatizēties.
Varbūt bija kļūme ar sportiskās formas virsotnes atrašanu.
Pagaidām jautājumu vairāk nekā atbilžu.
Mūsu bīčistiem spēles beigušās.
Sapnis par medaļām beidzies.
Ko tālāk?
Vēl atlikuši daži Pasaules kausa turnīri un arī Jūrmalas "Masters".
Šmēdiņš ar Samoilovu dzīvē nekad nav bijuši draugi un tādi nebūs, jo ir pārāk atšķirīgas personības.
Bet tas arī nav vajadzīgs.
Kad ir sabrucis sapnis par olimpiskajām medaļām, var rasties doma arī par šķiršanos, jo vaina tiks meklēta ne tikai sevī, bet arī partnerī.
Izšķirties nav grūti, bet daudz grūtāk Latvijā būs atrast cienīgu partneri.
Abiem brāļi spēlē bīču, bet Jānis ar Tomu jau ir mēģinājuši un arī pašķīrušies, savukārt Mihails Samoilovs vēl ir pārāk zaļš, lai sāktu iekarot pasaules virsotnes.
Var mēģināt Haraldu Regžu, Aleksandru Soloveju, Edgaru Toču, atgriezties pie Mārtiņu Pļaviņa, bet tas nebūs labāks par šo variantu, kas sevi ne vienreiz vien apliecināja Pasaules kausa posmos.
Kopakabanas smiltis viņiem šoreiz nesmaidīja.
Un viss.
Protams, jāņem vērā arī tas, ka pludmales volejbols kļūst populārāks, apritē ienāk jauni pāri, un tikai retajam augums ir mazāk par diviem metriem.
Tas vēl negarantē panākumus, bet ir būtisks arguments cīņā par uzvaru.
Mūsējie garāki nepaliek.
Gan sportistiem, gan žurnālistiem ir iespēja mitināties spēļu rīkotāju piedāvātajās vietās, gan arī izvēlēties savas.
ASV basketbola izlase dzīvo uz kruīza kuģa, daļa tenisistu nepaliek olimpiskajā ciematā.
Tāpat arī daļa pludmales volejbolistu ir sameklējuši viesnīcu Kopakabanā.
Šoreiz par žurnālistiem piedāvātājām visai pieticīgajām naktsmītnēm tika prasītas stipri pārspīlētas cenas.
Tāpēc arī izvēle krita uz apartamentu īri.
Risks ir, jo reizēm tie var būt neērti no loģistikas viedokļa.
Šoreiz risks attaisnojas.
Kopā ar Vladimiru Vladimiroviču īrējam apartamentus uz Kopakabanas un Ipanemas robežas.
Pludmale 200 metru attālumā, bīča arēna pusstundas gājienā.
Rajons gana drošs, jo favelas patālu, tomēr modrību zaudēt nedrīkst arī te.
Vladimirs Vladimirovičs gan nav tas, par ko dažs uzreiz iedomājas, bet profesionālākais sporta žurnālists krieviskajos medijos Vladimirs Ivanovs.
P.S. Izskatās, ka piektdienas rītā tika izsapņots vēl viens medaļu sapnis.
100 metru barjerskrējienā un augstlēkšanā Laura Ikauniece-Admidiņa atpalika no saviem personiskajiem rekordiem.
Bet vēl jau ir piecas disciplīnas.
Pēc 10 gadu pārtraukuma "Porgijs un Besa" skan Liepājā.
Latvijā opera "Porgijs un Besa" pirmiestudējumu piedzīvoja 1973. gadā Latvijas Nacionālajā operā.
Kopš tā laika starptautiski atzītais šedevrs atkārtoti nav uzvests.
Tieši tādēļ Cēsu Mākslas festivāla un Liepājas mākslas foruma organizatori ciešā sadarbībā nolēmuši sniegt klausītājiem iespēju baudīt Džordža Gēršvina šedervu.
"Mums ir liels prieks, ka pēc desmit gadu pārtraukuma, kad pēdējo reizi Liepāja varēja baudīt operas iestudējumu, šī lieliskā Džordža Gēršvina "Porgijs un Besa" operas koncertiestudējuma versija ir baudāma pie mums jaunajā, jaunatklātajā koncertzālē "Lielais dzintars"", saka koncertzāles "Lielais dzintars" vadītāja Baiba Bože.
Opera "Porgijs un Besa" ir spilgtā muzikālā valodā izstāstīts stāsts par mīlestību, tās nepastāvīgumu, kaislību, kā arī sadzīves traģēdijām un vienkāršiem ikdienas priekiem.
Tajā atspoguļota afroamerikāniskā vitalitāte, mūzika un ritms.
Tieši šis politkorektuma trūkums šajā operā, šis tolerances izslēgums padara to tik dzīvu.
"Un jā, šis mīlasstāsts ir ārkārtīgi spēcīgs, ārkārtīgi skaists un kaut kādā veidā tiešām dziļš", saka režisors Viesturs Kairišs.
Tas, kas man patīk visvairāk, - klausoties vai atskaņojot šo operu, vienmēr ir tādi pieturas punkti - slavenās melodijas, slavenie motīvi, bet šīs pārejas no viena rakstura uz otru, izgaismojot vienu personāžu vai otru personāžu, vai kori, vai orķestri.
"Tas ir pats aizraujošākais, šī būve", operu novērtē operas "Porgijs un Besa" koncertiestudējuma muzikālais vadītājs un diriģents Andris Poga.
Operas apmeklētāji ir vienisprātis, ka tas ir grandiozs notikums.
Viņiem ir liels prieks, ka dzirdēs šo pasaulē slaveno Gēršvina operu.
Svētīgi, ka Liepājā var just pasaules elpu.
"Izpildījums profesionāls", operu novērtē apmeklētājs Edgars Lāms.
Koncertiestudējums bija īpašs ar to, ka jaunatklātajā koncertzālē "Lielais dzintars" pirmo reizi orķestra bedrē spēlēja orķestris un pirmo reizi notika operas koncertuzvedums.
Laukumu pie Mākslas muzeja atjaunotās ēkas varētu nosaukt Jaņa Rozentāla vārdā.
Rīgas vicemērs Andris Ameriks Rozentāla jubilejas izstādes atklāšanā pavēstīja, ka arī muzeja paša adrese nākotnē varētu būt nevis Krišjāņa Valdemāra iela 10a, bet Jaņa Rozentāla laukums 1.
Muzeja direktore Māra Lāce atzina, ka adreses pārreģistrēšana radīs krietnu birokrātisko slogu, tomēr kopumā šo ideju vērtē atzinīgi un tāpēc piekritusi pašvaldības ierosinājumam.
Rīgas pilsēta sava veida pamatakmeni šai idejai ir ielikusi 1936.gadā, izveidojot Burkarda Dzeņa pieminekli Janim Rozentālam, kas stāv pie muzeja.
Toreizējais muzeja direktors Vilhelms Purvītis bija viens no iniciatoriem šī pieminekļa veidošanai.
Tādā veidā šī tālākā darbība varētu būt tīri loģiska.
Mani gan visu laiku mazliet grauž sirdsapziņa - bet Vilhelms Purvītis, kur mēs viņa vārdu liksim?!
"Bet, ja jūs, Amerika kungs, apsolāties padomāt"... sacīja Lāce.
Vēstīts, ka Nacionālā mākslas muzeja ēka pēc vērienīgas rekonstrukcijas un modernizācijas savas durvis oficiāli vēra šogad maijā.
Šonedēļ beidzot uzsāks VEF Kultūras pils rekonstrukciju.
Pili par aptuveni 11 miljoniem eiro atjaunos SIA "Velve".
Plānots renovēt vairākas pils telpas, tajā skaitā divas skatītāju zāles, kā arī ēku pielāgot cilvēkiem ar kustību traucējumiem.
Rīgas dome ir iecerējusi piesaistīt projektam Eiropas Savienības fondu naudu sešu miljonu eiro apmērā, tomēr Rīgas domes Īpašumu departamenta direktors Oļegs Burovs atzīst, ka pagaidām par Eiropas līdzekļiem projektam pilnīgas skaidrības vēl nav.
"Neskatoties uz to, ka politiska griba uzsākt VEF Kultūras pilij remontdarbus, piesaistot Eiropas struktūrfondus, ir, mēs mēnešiem gaidām lēmumu, reālu rīcību no Finanšu ministrijas ierēdņiem, būs tā nauda piešķirta vai nē", saka Burovs.
Pagājušā gada decembrī mums stāstīja, ka viss ir atkarīgs no Briseles.
Pirms divām nedēļām Finanšu ministrija saņēma vēstuli no Eiropas Komisijas, ka pieņemiet paši lēmumu, ka Brisele šeit nepieņem lēmumu.
Šobrīd mēs redzam, ka veidojas atkal vēl viens diskusiju aplis, nu, tad redzēsim, ko mēs varam sagaidīt tuvākajās dienās.
"Gribu pateikt, ka Rīgas dome bez šaubām garantē, ka šis process būs uzsākts un pabeigts termiņos", norāda Burovs.
Jau ziņots, ka vairāk nekā pirms gada, 2015.gada martā, VEF Kultūras pils kolektīvi rīkoja atvadu koncertu pirms tūlīt, tūlīt gaidāmās ēkas renovācijas.
Lai gan pagājis gads, ēkas renovācija joprojām nebija sākta un kolektīvi turpināja strādāt nepiemērotos apstākļos.
Rīgas domes Īpašuma departamenta stratēģijā VEF Kultūras pils renovācija sadalīta šķietami neatkarīgos pārbūves darbu kopumos, kur katrs nodrošinās atšķirīgu pils funkciju īstenošanu.
Pirmais - VEF Kultūras pils pieejamības palielināšana un apkārtējās teritorijas labiekārtošana.
Tajā paredzēts sakārtot apkārtni un inženierkomunikācijas, kā arī atjaunot ēkas fasādi.
Otrais - VEF Kultūras pils pakalpojumu piedāvājuma uzlabošana.
Tajā plāno ēkas interjera, sienu un griestu restaurāciju, skatuves un skaņu ierakstu studijas uzlabošanu, kā arī sakārtot ēkas iekšējās inženierkomunikācijas.
Trešais - Radošo amatieru kolektīvu darba apstākļu uzlabošana, kas sevī ietver plānus uzlabot darbnīcu aprīkojumu, telpu apkures un ventilācijas sistēmas.
Pirms "Līvu" 40. jubilejas leģendāro rokgrupu var iepazīt izstādē Liepājā.
Izstādē būs apskatāmi dažādi "Līvus" raksturojoši priekšmeti - fotogrāfijas, kuras izkārtotas laika līnijā, lai atspoguļotu grupas darbību no pirmsākumiem līdz 2010.gadam, kad tiek paziņots par grupas darbības beigām.
Tāpat tiks rādīti dalībnieku skatuves tērpi, mūzikas instrumenti, apbalvojumi un koncertieraksti, kā arī citas plašākai publikai vēl neredzētas lietas, kas atspoguļoja grupas "Līvi" radošo darbību.
Izstāde tiks papildināta ar Liepājas muzeja krājuma priekšmetiem.
Izstādes vizuālais noformējums tapis sadarbībā ar modes mākslinieci un gleznotāju Elitu Patmalnieci.
Arī mūziķi, kas bijuši saistīti ar grupu "Līvi" un viņu tuviniekiem, atsaucās aicinājumam un dalījās gan ar priekšmetiem un atmiņām.
"Līvu" pirmsākumi meklējami 1972.gadā, kad Liepājas kultūras namā tiek izveidots vokāli instrumentālais ansamblis, kuru vadīja Juris Pavītols.
Ansamblis tā sākotnējā sastāvā piedalījies festivālā "Liepājas dzintars" 1972. un 1974.gadā, kā arī pilsētas un republikas skatēs.
1976.gadā notikusi liktenīgā tikšanās, kad Juris Pavītols iepazinās ar Ēriku Ķiģeli un Metalurgu kultūras pilī dibināja grupu, aicinot pievienoties Ingrīdu Gūtmani, Andri Krūziņu un Jāni Grodumu.
Gadu gaitā grupas sastāvs ir manījies ne vienu reizi vien.
Dalībnieki ir pievienojušies, citi gājuši savu ceļu, daži atgriezušies.
Tomēr pats galvenais - vēlme apliecināt, ka latviešu rokmūzika ir spējīga dzīvot un pastāvēt - palikusi nemainīga.
"Ko redzēt netrūka - džinsoti, mataini un bārdaini, šie zēni jūtami atšķīrās no vispārpieņemtā estrādes dziedoņa stereotipa", par grupu saka mūzikas apskatnieks Klāss Vāvere.
Grupā bez iepriekš minētajiem mūziķiem darbojušies tādi izcili mūziķi kā Igo, Vilnis Krieviņš, Modris Šterns, Valdis Štarks, Laimis Rācenājs, Tālis Pusbarnieks, Ainars Virga, Aivars Brīze, Guntars Mucenieks, Dainis Virga, Tomass Kleins un vēl daudzi citi.
Ieeja izstādē bez maksas.
Izstāde skatāma no 19.augusta līdz 30.oktobrim.
Savukārt 27.augustā Liepājas koncertdārzā "Pūt, vējiņi" notiks grupas "Līvi" 40 gadu jubilejas svinības "LĪVIfest 2".
Pirmo reizi 8 mēnešu laikā Bulgārijā vērojama inflācija.
Jūlijā Bulgārijas valsts statistika uzrādīja 1% mēneša inflāciju.
Tas ir augstākais rādītājs kopš 2012. gada un pirmais rādītājs virs nulles kopš iepriekšējā gada oktobra, kad tas bija pozitīvs (0.2%).
Gada vidējā inflācija pēc PCI, pēdējos 12 mēnešos (2015. gada augusts - 2016. gada jūlijs), salīdzinot ar iepriekšējo gadu, bija -0,8%.
Patērētāju cenu indekss 2016. gada jūlijā, salīdzinot ar iepriekšējo gadu, bija 101,9% un mēneša vidējā inflācija bija 1.0%.
Kopš gada sākuma inflācijas līmenis bija -0.2% (2016. gada jūlijā, salīdzinot ar 2015. gada decembri) un gada inflācija 2016. gada jūlijā, salīdzinot ar 2015. gada jūliju, bija -0,2%.
Salīdzinot ar iepriekšējo mēnesi, 2016. gada jūlijā bija vērojams cenu pieaugums šādām patēriņa preču grupām: ēdieni un bezalkoholiskie dzērieniem (1.7%); transports (1.8%); izklaide un kultūras pasākumi (6.3%); viesnīcas un restorāni (1.2%); sadzīves preces un pakalpojumi (0.3%).
Cenas samazinājās apģērbam un apaviem (2.2%); mājokļu iekārtām, mājsaimniecības ierīcēm un regulārai mājas uzkopšanai (0.5%); veselībai (0.1%).
Cenas saglabājās iepriekšējā mēneša līmenī alkoholam un tabakai, apsaimniekošanai, ūdenim, elektrībai, gāzei un cita veida kurināmajam, komunikācijām un izglītībai.
Zbigņevs Stankevičs: Nāk laiks, un patiesība augšāmceļas.
Latvijas katoļu baznīcas arhibīskaps metropolīts Zbigņevs Stankevičs intervijā Neatkarīgajai uzsver, ka tad, ja vēlamies gūt dzīvei spēku, tās centrā jāliek Evaņģēlija vēsts.
Jo patiesības spēks ir lielāks par ļaunuma untumu.
Daudzi jau ir ceļā uz Vissvētākās Jaunavas Marijas debesīs uzņemšanas svētkiem Aglonā.
Kādu vēsti ticīgie tur šogad saņems?
Pēdējos gados vēlēšanos vadīt galveno dievkalpojumu Aglonā ir izteicis pāvesta nuncijs.
Līdz ar to arī galvenā vēstījuma saturs ir viņa ziņā.
Par sava veida tradīciju izvērties arī tas, ka Krusta ceļu vada bīskaps Jānis Bulis.
Arī viņš pats veidos savu vēstījumu.
Es iepriekšējā dienā vadu svētku vigīlijas dievkalpojumu.
Pagājušajā gadā es pievērsos pāvesta Franciska enciklikai "Laudato si" un aktualizēju tajā tverto kopējo māju, Zemes tēmu Latvijas kontekstā.
Šogad... Protams, es vēroju to, kas notiek pasaulē, un cenšos savā uzrunā uz to reaģēt.
Mana pieeja sakrīt ar baznīcas ieteikto, ka Evaņģēlija vēsts jāliek dzīves centrā.
Jāparāda, ka Evaņģēlijs atbild uz cilvēka dzīves vissasāpējušākajām problēmām un dod viņam iedvesmu tālākam ceļam.
Tad tas uzrunā cilvēkus.
Bet Cēsīs, Lampas diskusijā, jūs teicāt, ka "jāatgriežas pie izpratnes par pilno cilvēku".
Ko jūs ar to saprotat?
Vai tas nozīmē, ka cilvēks novēršas no baznīcas vēstījuma?
Un vai baznīcai šodien ir šādas atgriešanās resurss?
Indijas galvaspilsētā aplaupa ceļa malā mirstošu vīrieti.
Indijas galvaspilsētā neviens nav licies ne zinis par ceļa malā mirstošu notriektu vīrieti - izrādās, ka viņš ceļa malā nogulējis stundu un tad vēl aplaupīts, informē BBC.
Ziņots, ka vīrietis, kurš identificēts kā Matibūls, pa dienu braucis ar rikšu, bet naktīs strādājis par apsargu.
Matibūls 5:30 no rīta devies uz mājām pa ceļu, kad viņu notriekusi vieglā automašīna.
Novērošanas kameru ieraksts liecina, ka šoferis izkāpis no automašīnas, lai apskatītos uz cietušo, un tad aizbraucis.
Pēc stundas, kad neviens nav licies ne zinis par asiņojošo vīrieti, viņu aplaupījis kāds garnadzis.
Apmēram 90 minūtes pēc notriekšanas notikuma vietā ieradusies policija un cietušais nogādāts slimnīcā, kur miris no gūtajām traumām.
Atsaucot savu kandidatūru uz Valsts ieņēmumu dienesta (VID) ģenerāldirektora amatu, Valsts vides dienesta vadītāja Inga Koļegova paglābusi valdību no krišanas, uzskata Latvijas Universitātes Sociālo zinātņu fakultātes asociētais profesors Ojārs Skudra.
Koļegovas skaidrojums par kandidatūras atsaukšanu saistībā ar pretrunām valdošajā koalīcijā ir saistāms ar to, ka viņa novērsusi valdības krišanu.
Skudra sarunā ar aģentūru LETA pauda, ka viņam grūti iedomāties, ka nākamnedēļ valdības sēdē "Vienotība" atbalstītu Koļegovas kandidatūru.
Līdz ar to, ja "Vienotības" ministri nobalsotu pret, bet Koļegovu tik un tā apstiprinātu amatā, tas novestu pie valdības demisijas.
Tāpat eksperts uzskata, ka pirms paziņojuma par kandidatūras atsaukšanu Koļegova ir konsultējusies gan ar finanšu ministri Danu Reiznieci-Ozolu, gan Ministru prezidentu Māri Kučinski.
Vienlaikus tā esot arī piekāpšanās "Vienotībai", kas stingri iestājās pret viņas kandidatūru.
Prognozējot, vai izdosies ar konkursa palīdzību atrast piemērotu kandidātu, Skudra atzina, ka ir divi varianti - vai nu tiks izraudzīta kāda kompromisa figūra, vai arī iestādi kā ģenerāldirektora pienākumu izpildītāja turpinās vadīt Dace Pelēkā.
Vienlaikus gan viņš norāda - ja finanšu ministre līdz šim apgalvoja, ka netiek izskatīta cita kandidatūra, tas esot mājiens Pelēkajai, ka nedrīkst piedalīties konkursā.
LETA jau vēstīja, ka Valsts vides dienesta vadītāja Koļegova nolēmusi atsaukt savu kandidatūru VID ģenerāldirektora amatam.
"Vienotības" iebildumu dēļ valdība otrdien uz nedēļu atlika Koļegovas apstiprināšanu VID ģenerāldirektora amatā.
Pēc valdības lēmuma atlikt lemšanu Koļegova apliecināja, ka joprojām ir gatava kļūt par VID vadītāju.
Tomēr vēlāk domas mainīja - piektdien iesniegumā finanšu ministrei Danai Reizniecei-Ozolai viņa norāda, ka atsauc savu piekrišanu pārcelšanai uz VID vadītājas amatu un šī viņai neesot viegla izvēle.
Ministru prezidenta Māra Kučinska preses sekretārs Andrejs Vaivars aģentūrai LETA skaidroja, ka uz vakanto VID ģenerāldirektora amatu tiks rīkots jauns konkurss.
Rīgas centrā notikusi avārija, kurā iesaistīts policijas auto.
Rīgas centrā šo pēcpusdien noticis ceļu satiksmes negadījums, kurā iesaistīta Valsts policijas automašīna.
Policijas automašīna ar ieslēgtiem skaņas un gaismas signāliem steigusies uz augstākās kategorijas izsaukumu, līdz Krišjāņa Barona un Dzirnavu ielas krustojumā sadūrusies ar citu automašīnu.
Policija skaidro notikušā apstākļus, taču sākotnējā informācija liecina, ka otrs spēkrats nav palaidis garām policijas automašīnu.
Negadījumā cietusi kāda sieviete.
Šogad Rīgā sarucis iedzīvotāju skaits
Šā gada sākumā Rīgā bija 638 784 iedzīvotāji, kas ir par 0,34% mazāk nekā 2015.gadā, kad galvaspilsētā oficiāli bija reģistrēti 641 000 iedzīvotāju, aģentūru LETA informēja Centrālā statistikas pārvalde (CSP).
Savukārt iedzīvotāju skaita ziņā Latvijas galvaspilsēta ierindojas 30.vietā starp Eiropas Savienības (ES) valstu galvaspilsētām un lielajām pilsētām, kurās iedzīvotāju skaits pārsniedz vienu miljonu.
Saskaņā ar ES statistikas biroja "Eurostat" datiem Rīgā ir vislielākais sieviešu īpatsvars - Latvijas galvaspilsēta ir pārliecinoši pirmajā vietā starp Eiropas lielākajām pilsētām ar 127 sievietēm uz 100 vīriešiem.
Visās trijās Baltijas valstu galvaspilsētās ir vislielākais sieviešu īpatsvars Eiropas lielākajās pilsētās: Viļņā tās ir 123, bet Tallinā 121 sieviete uz 100 vīriešiem.
Pie LNMM izvietos brīdinājuma piktogrammas.
Tuvākajās dienās pie Latvijas Nacionālā mākslas muzeja (LNMM) tiks izvietotas brīdinājuma zīmes - piktogrammas, aģentūrai LETA pavēstīja Rīgas domes Īpašuma departamenta pārstāve Baiba Gailīte.
Patlaban ir veiksmīgi noslēgusies muzeja stiklotā ātrija bojājumu labošana, kas bija radušies skeitbordistu darbības rezultātā.
Tuvākajās dienās pie tās tiks izvietotas brīdinājuma piktogrammas.
Tās iedzīvotājiem vēstīs, ka segums mēdz būt slidens lietus un sniega laikā, pa to nedrīkst pārvietoties ar automašīnām, kā arī vizināties ar velosipēdiem, skrituļslidām un skrituļdēļiem.
Par minēto sociālajā tīklā "Facebook" toreiz rakstīja arī Ušakovs, kurš norādīja, ka nekādus drošības apdraudējumus bojājums nerada, bet "izskatās neakurāti", un skeitbordistus "nāksies dzenāt".
Svētki bērniem un vecākiem- Rīgā ierīkoti jauni bērnu rotaļu laukumi.
Šajā vasaras sezonā Rīgas pašvaldība uzstādījusi vēl pat divus jaunus rotaļu laukumus pilsētā, Ķīpsalā un Čiekurkalnā, kuri šobrīd jau ir pieejami bērniem.
Ķīpsalas pludmalē uzstādīts plašs, multifunkcionāls rotaļu kuģis ar dažādiem kāpelēšanas elementiem, tiltiņiem, spēlēm, trubām un slidkalniņiem.
Rotaļu laukums paredzēts visu vecumu bērniem.
Laukumā uzstādītas arī šūpoles un dažādi balansēšanas elementi.
Fantāzijas pasauli mazajiem kuģotājiem paspilgtina atrakcijas novietojums Daugavas krastā ar skatu uz pasažieru ostu un tur redzamajiem kruīza kuģiem.
Savukārt rotaļu laukumā starp Čiekurkalna 4. un 5. šķērslīniju ierīkots spēļu namiņš, batuts, pakāpienu trase, līdzsvara tilts, šūpoles, rotaļu bumbas un citi spēļu elementi, kā arī vingrošanas zona ar riņķiem spēka un koordinācijas treniņiem, līdztekām u.c. sporta elementiem.
Zem laukuma ieklāts gumijas segums dažādās krāsās.
Līdz rotaļu laukumam no ielas puses ieklāts jauns, krāsains bruģa segums.
Medumos atklāts rekonstruētais ceļa posms.
Satiksmes ministrs Uldis Augulis, VAS Latvijas Valsts ceļi (LVC) vadība, kā arī būvnieku SIA "Binders" un pašvaldību pārstāvji šodien atklāja rekonstruēto valsts galvenā autoceļa Krievijas robeža (Grebņeva) -Rēzekne-Daugavpils-Lietuvas robeža (Medumi) (A13) posmu no Medumiem līdz Lietuvas robežai (156,4.-163,05. km).
Ceļi ir valsts vizītkarte, īpaši pierobežas ceļi, tāpēc īpašs gandarījums ir atklāt rekonstruētu posmu uz robežas ar mūsu dienvidu kaimiņiem.
Šis ir vēl viens piemērs tam, ka, pateicoties Eiropas Savienības fondu līdzfinansējumam situācija uz valsts galvenajiem autoceļiem uzlabojas.
"Kā liecina prognozes, šī plānošanas periodā ceļiem pieejamie līdzekļi tiks apgūti jau 2018.gadā, un mums ir jādomā kā turpināt uzturēt visvairāk noslogotos autoceļus ļoti labā kvalitātē, un arī nodrošināt iedzīvotāju mobilitāti visos Latvijas reģionos bez Eiropas Savienības finansējuma", pārgriežot simbolisko lentu uzsvēra Uldis Augulis.
Satiksmes ministrs arī norādīja, ka satiksmes ekspertu sagatavotie priekšlikumi par ilgtspējīgu finansējumu Latvijas ceļiem tuvakājā laikā tiks prezentēti valdībā.
Būvdarbus posmā no Medumiem līdz Lietuvas robežai (156,4.-163,05. km) SIA Binders uzsāka pērn un šogad tos turpināja pēc tehnoloģiskā pārtraukuma.
Rekonstrukcijas izmaksas ir 13,5 miljoni eiro (ieskaitot PVN), projektu līdzfinansēja Eiropas Reģionālās attīstības fonds (ERAF).
"Rekonstruētajā ceļa posmā ir pilnībā atjaunota ceļa konstrukcija un nākamgad tiks sākti remontdarbi nākamajā posmā no Medumiem līdz pašai Daugavpilij, līdz ar to tiks sakārtots viss ceļš no Lietuvas robežas līdz pat Daugavpilij", informēja LVC valdes priekšsēdētājs Jānis Lange.
Valsts galvenie autoceļi ir visvairāk noslogoti, un līdz 2018. gadam mēs plānojam panākt, ka visi valsts galvenie autoceļi ir labā stāvoklī.
Nākamais uzdevums būs uzturēt tos labā kvalitātē, savlaicīgi nodrošinot periodisko uzturēšanu un veikt asfalta virskārtas nomaiņu ik pēc 7-9 gadiem.
"Tam, protams, būs nepieciešams atbilstošs finansējums, un visi ceļinieki ar cerībām raugās uz ekspertu grupas izstrādātajiem priekšlikumiem ceļu finansēšanas sistēmas sakārtošanai", atzīmēja Lange.
Projekta ietvaros sakārtoti ceļu pieslēgumi un apgaismojums Medumu centrā.
Veikti ievērojami zemes darbi: četros posmos liela apjoma atkūdrošana un apjomīgi ierakuma un uzbēruma darbi, izlīdzināts ceļa garenprofils, kas līdz šim bija ļoti nevienmērīgs.
Atjaunotas arī sabiedriskā transporta pieturvietas un no jauna izbūvēts apgriešanās laukums sabiedriskajam transportam.
Iepriekš ceļam bija nepietiekoša nestspēja un apvidus reljefs nebija pārskatāms dēļ kalnainām ielejām, kā arī vecais ceļš kopēja reljefu.
Nākamajā būvdarbu sezonā plānots atjaunot autoceļa posmu no Daugavpils pilsētas robežas līdz tagad rekonstruētajam posmam (144,80.-156,40. km).
Šogad LVC plāno veikt dažāda veida darbus vairāk, nekā 1100 kilometros valsts ceļu.
Informācija par visiem šogad valsts autoceļu tīklā plānotajiem remontdarbiem ir pieejama LVC mājaslapā www.lvceli.lv.
"Lai sasniegtu vēlamos svara samazināšanas rezultātus, ļoti svarīga ir pareiza pārtikas produktu kombināciju izvēle", atzīst Lietuvas dietoloģe Laura Romeraite-Kuklieriene.
Turklāt tas ir viegli paveicams vasaras periodā, kad mūsu pašu dārzos aug svaigi augļi, ogas un dārzeņi.
Pārdomāta uztura produktu kombinēšana var palīdzēt ne tikai samazināt lieko svaru, bet arī mērķtiecīgi veicināt dažādus organisma procesus.
Makaroni un etiķis ir veiksmīga kombinācija, jo nodrošina ilgstošu sāta sajūtu un palīdz cīnīties ar taukiem.
Pētījumi, kas publicēti Eiropas Klīniskā uztura žurnālā, pierādījuši, ka etiķis labvēlīgi ietekmē glikozes līmeni asinīs un palīdz mums justies mundriem.
Kajēnas pipari un olbaltumvielām bagāts ēdiens, piemēram, mājputnu gaļa vai olbaltumvielu kokteilis, rada ne tikai sāta sajūtu, bet arī samazina kāri pēc lielām maltītēm nākamajās ēdienreizēs.
Šāda ēdienu kombinācija spēj palielināt arī pēc maltītes sadedzināto kaloriju daudzumu līdz pat 35%.
Pētījumi liecina par to, ka Kajēnas pipari var palīdzēt atbrīvoties no tauku kārtas vēdera apvidū.
Olu sastāvā ir vielmaiņu veicinoša uzturviela - holīns, savukārt paprika ir labs C vitamīna avots.
Uzņemot pietiekamu daudzumu šo uzturvielu, var samazināt kortizola līmeni, līdz ar to arī tauku uzkrāšanos ap ķermeņa vidusdaļu.
Auzu pārslu putra, kurai pievienotas svaigas ogas, ir vēl viena garda un taukus dedzinoša maltīte brokastīm, ko ir vērts iekļaut savā ēdienkartē.
Auzu pārslas un ogas satur šķiedrvielas, kas saskaņā ar Kanādas zinātnieku secinājumiem kontrolē grelīnu - apetīti stimulējošu hormonu - un tādējādi arī izsalkuma sajūtu.
Turklāt ogas satur polifenolus, kas ir palīgi svara samazināšanā, kā arī neļauj veidoties taukiem.
Dārzeņi un olbaltumvielas arī spēj paveikt brīnumus svara samazināšanā.
Šāda kombinācija spēj radīt sāta sajūtu.
Dārzeņi satur ūdeni un šķiedrvielas, tāpēc veicina sāta sajūtu.
Tajā pašā laikā olbaltumvielas palēnina gremošanas procesu un nodrošina sāta sajūtu ilgākam laikam.
Pusdienās var ēst vistu ar salātiem vai arī pagatavot olbaltumvielu kokteili no gatavā maisījuma un baudīt to kopā ar saviem iecienītākajiem dārzeņiem.
No kādām produktu kombinācijām izvairīties.
Augļos ir cukuri - monosaharīdi vai disaharīdi - vienas vai divu molekulu savienojumi.
Turpretim ciete, kas atrodas dārzeņos, ir polisaharīds.
Augļi sadalās kuņģī mehāniski, savukārt ķīmiski tie nesadalās, līdz sasniedz trešo vai ceturto pakāpi gremošanas procesā, kas notiek zarnās.
Ciete sadalās trīs dažādos posmos, kas sākas jau mutē.
Tādēļ ir būtiski neēst saldo ēdienu uzreiz pēc maltītes.
Ēdot saldo ēdienu uzreiz pēc maltītes, tas tiek "iesprostots" kuņģī kopā ar citiem ēdieniem, kur tas netiek ķīmiski sagremots un sāk pūt.
Neēdiet maizi, kartupeļus, zirņus, banānus, dateles vai citus ogļhidrātus saturošus produktus kopā ar citroniem, laimu, apelsīniem, greipfrūtiem, ananasiem vai citiem skābiem augļiem.
Enzīms ptialīns, kas atrodas siekalās, darbojas tikai sārmainā vidē.
Augļu skābes kavē ne tikai ogļhidrātu sagremošanu, bet arī veicina to fermentāciju.
Neēdiet olas un gaļu, riekstus un gaļu, sieru un olas vai sieru un riekstus, gaļu un pienu, olas un pienu vai riekstus un pienu un līdzīgas olbaltumvielām bagātu produktu kombinācijas vienā ēdienreizē.
To pārstrādei nepieciešamas dažādas gremošanas sulas, katra no tām ar atšķirīgu stiprumu, iezīmēm un laiku, kad jānonāk kuņģī.
Arbūzs, medusmelone, muskatmelone un citas melones vienmēr jāēd atsevišķi no citiem ēdieniem.
Melones netiek sagremotas, ja tās atrodas kuņģī kopā ar citiem pārtikas produktiem.
Tauki kombinācijā ar olbaltumvielām bagātiem produktiem.
Tauki veido veiksmīgu kombināciju ar cieti, tomēr to pašu nevar teikt par taukiem un olbaltumvielām - tauki kavē olbaltumvielu sagremošanu.
Olbaltumvielas var kombinēt ar pavisam nelielu daudzumu tauku.
Ja tiek patērēts liels olbaltumvielas saturošu produktu daudzums, izvairieties no tauku lietošanas pavisam.
Tas attiecas arī uz svaigēšanu - nav ieteicams kombinēt lielu daudzumu riekstu (satur olbaltumvielas) ar veselu avokado (satur taukus).
Šāda kombinācija kavē efektīvu svara samazināšanu.
Kā labāk gatavot?
"Ēdiena gatavošana, termiska apstrāde rada ievērojamu uzturvielu zudumu - aptuveni 15% līdz 55% no produktu sākotnējā uzturvielu sastāva", norāda dietoloģe.
Vairumā gadījumu uzturvielas iet zudumā, vārot pārtikas produktus ūdenī.
Tomēr dažu pārtikas produktu uzturvielu vērtība pieaug, tieši vārot.
Pēc dārzeņu vārīšanas palikušo šķidrumu ieteicams izmantot zupas pagatavošanai - šajā gadījumā nezaudēsiet uzturvielas, kas palikušas ūdenī, un varēsiet tās apēst vēlāk.
Dārzeņus ieteicams pagatavot, arī tos tvaicējot.
Termiskā apstrāde ievērojami palielina tomātu sastāvā esošā likopēna biopieejamību.
Vārot tomātus 30 minūšu, likopēna daudzums palielinās par 25%.
Termiskā apstrāde ievērojami palielina arī betakarotīna biopieejamību, kas atrodams sarkanajos, dzeltenajos, oranžajos augos, piemēram, tomātos, burkānos, saldajos kartupeļos un spinātos.
Olu un gaļas termiska apstrāde atņem tajos esošo olbaltumvielu dabiskās īpašības, padarot tos vieglāk sagremojamus.
Tāpat gaļas un olu termiska apstrāde padara šo produktu sastāvā esošo dzelzi un citas minerālvielas vieglāk absorbējamas organismā.
Jāpatur prātā arī tas, ka produktu sasaldēšana var samazināt C vitamīna daudzumu no 10% līdz pat 90%, toties šķiedrvielas saldēšana neietekmē.
Pupiņas kombinācijā ar tomātiem var palielināt dzelzs uzņemšanu organismā, kas savukārt nodrošina labāku smadzeņu un muskuļu darbību.
Mūsu organisms uzņem līdz 33% mazāk ne-asinsradošās dzelzs, kas atrodama tādos augu produktos kā pupiņas, lapu zaļumi, graudaugu produkti, nekā asinsradošās dzelzs, kas sastopama tādos dzīvnieku valsts produktos kā liellopu gaļa, zivs un vista.
Jūs varat ievērojami palielināt ne-asinsradošās dzelzs absorbēšanu organismā, lietojot uzturā ne-asinsradošo dzelzi saturošos produktus kopā ar C vitamīna avotiem, piemēram, apelsīniem, tomātiem un ogām.
C vitamīns palīdz mainīt ne-asinsradošo dzelzi tā, lai mūsu organisms to vieglāk absorbētu.
Dzelzs ir nepieciešama hemoglobīna ražošanai, kas nodrošina skābekļa nogādi muskuļos un smadzenēs.
Lai gūtu maksimālu labumu no salātiem, pievienojiet tiem veselīgos taukus, piemēram, olīvu vai linsēklu eļļu.
Gatavojot sviestmaizes ar lasi, pievienojiet ar D vitamīnu bagātajam lasim vai sardīnēm bezpiedevu jogurtu, kas ir labs kalcija avots.
D vitamīns palielina zarnās uzsūkto kalcija daudzumu, un tam ir būtiska loma kaulu veidošanās procesā.
Auzas (kā arī citi pilngraudu produkti) kopā ar C vitamīna avotiem, piemēram, zemenēm, upenēm, avenēm un citiem augļiem vai ogām, palīdz stabilizēt holesterīna līmeni, kā arī izvairīties no artēriju nosprostošanās.
Snapchat "Anime" efektu kritizē par āziešu kariķēšanu
Snapchat pārstāvji saka, ka šo filtru ir iedvesmojusi animācija, bet daži komentētāji apgalvo, ka tas ir rasistiski neiejūtīgs.
Ar šo lēcas efektu Snapchat ļauj 150 miljoniem lietotāju ikdienā visai absurdā veidā izmainīt realitāti un spēlēties ar savu identitāti.
Tu vari sevi pārvērst par ananāsu, suni vai tēlu, kas iederētos Roja Lihštenšteina gleznā.
Lēcas ir miglaini, attēlu kropļojoši instrumenti, kas ģenerē vairāk nekā 30 miljonus pārveidotus selfijus dienā.
Jebkura kļūda ātri kļūst publiski pamanāma.
Snapchat lēcu efekti jau agrāk ir kritizēti, saņemot pārmetumus, ka aplikācija popularizē pārāk melnīgsnējus vai gaišus sejas ādas toņus kā ideāla skaistuma etalonu.
Šonedēļ tika publicēti jaunie lēcu efekti, kas ļauj lietotājiem veidot šķības acis, šķībus zobus un apaļus vaigus, un daži kritiķi nodēvēja to par rasistisku āziešu karikatūru – „dzelteno ģīmi”.
Tāpat arī tika uzdots jautājums, vai šādas pretrunas neliecina, ka kompānijai ir lielākas problēmas ar daudzveidību.
Ziņas un publiskās negācijas uzliesmoja trešdien, kad izdevumi „The Verge” un „Motherboard” pavēstīja, ka lēcu efekti ir izņemti no aplikācijas.
Kompānija paskaidroja, ka lēcas mērķis ir attēlot Anime tēlus, nevis kariķēt āziešu izcelsmes cilvēkus.
Taču cilvēkiem, kas ir pieredzējuši rasismu, šie efekti atgādināja sāpīgos stereotipus.
Citi kategoriski noliedza līdzību ar Anime.
Korejiešu izcelsmes amerikāņu mākslas studentes Greisas Sparapani Twitter ieraksts par attēliem ieguva plašu rezonansi. E-pasta vēstulē viņa norāda, ka lēcas efekti esot "aizvainojoši un neērti, lai neteiktu vairāk".
Viņa piebilda, ka ir grūti nepamanīt acīm redzamo līdzību starp aziātu karikatūrām un lēcu efektiem.
Tas liecina, ka lēcas efekts nav vienkārši dzeltena seja, bet dzeltena seja rasisma izpratnē.
Snapchat nav vienīgā kompānija, kura ir iekritusi šajās kultūras lamatās.
Arī amerikāņu kultūra ir iesaistīta nebeidzamā cīņā par daudzveidību un iekļaušanos, sākot no uzņēmumu sanāksmju telpām līdz Holivudai un ierīcēm, ko lietojam ikdienā.
Un Snapchat lielā jauniešu auditorija, kas pārstāv dažādas rases, atšķirībā no vecākiem iedzīvotājiem, ir jūtīgāka pret šādām lietām.
Ja Snapchat lēcas izveido attēlu, kas aizvaino lietotājus, tad "mūsdienās šādas lietas nepaliek nepamanītas ", ceturtdien intervijā izteicās 25 gadus vecā Keitija Žou.
Ceturtdien uzņēmuma „Medium” produktu vadītāja Žou izdzēsa savu Snapchat aplikāciju un ieteica citiem rīkoties tāpat.
Savā rakstā „Medium” un telefonintervijā viņa paskaidroja, ka viņasprāt, problēmas saistībā ar rasi rodas Snapchat nodarbinātības politikas dēļ, kas nepietiekami atbalsta rasu daudzveidību.
Žou kritizēja kompānijas vadību, kuras sastāvā galvenokārt ir baltie vīrieši un tad noslēdza savu rakstu ar atsauci #DeleteSnapchat.
"Tas nozīmē, ka uzņēmumā nav rasu dažādības, tādēļ tiek pieļauti šādi lēmumi. Vai uzņēmumā strādā daži citu rasu pārstāvji, taču viņi neieņem tādu amatu, lai varētu droši un ērti izteikt savu viedokli", uzskata ķīniešu izcelsmes amerikāniete Žou.
Viņas viedoklim piekrīt arī citi, savukārt Snapchat nav atbildējis uz viņas sūdzību.
Uzņēmums neatklāj, cik darbinieku pārstāv dažādas rases, norādot, ka tas ir privāts uzņēmums.
Snapchat atteicās apspriest savu darbinieku izcelsmi, taču tā pārstāvis atklāja, ka uzņēmums ir nolīdzis personāla speciālistu, kurš koncentrēsies uz to, lai uzņēmumā tiktu pārstāvētas arī rasu minoritātes, kuras nav plaši pārstāvētas un veicinās iekļaušanos uzņēmumā.
Savukārt Žou neatjaunos savu Snapchat kontu, piebilstot: "Interesanti, vai viņiem tiešām vajag vairāk tādus lietotājus kā mēs, lai saprastu, ka tas nav pareizi."
Kongresa palāta paziņo, ka militārās amatpersonas sagrozījušas ziņojumus par Islāma Valsti.
Ceturtdien izdotajā paziņojumā kongresa palāta norāda, ka ASV Centrālās pavēlniecības pārstāvji sagrozījuši ziņojumus, attēlojot karu pret Islāma valsti Irākā un Sīrijā daudz optimistiskāk, nekā ir patiesībā.
Centrālās pavēlniecības izlūkdienesta analītiķi pauž vispārēju neapmierinātību par Bruņoto spēku komitejas, Izlūkošanas komitejas un Aizsardzības finansēšanas apakškomitejas Republikāņu pārstāvju izveidotās uzdevuma vienības pagaidu ziņojumu, norādot, ka viņu vadība kontrolēja ziņojumus par amerikāņu sekmēm cīņā pret Islāma Valsti.
Centrālā pavēlniecība, kas zināma kā Centcom, ir militārā bāze Tampā, Floridā, kas pārrauga ASV militārās operācijas Tuvajos Austrumos un Centrālāzijā.
Jaunākās ziņas par šo ziņojumu vēsta, ka izlūkdienesta ziņojumi, ko apstiprināja augsta ranga Centcom vadītāji, atspoguļo ASV cīņu pret terorismu pozitīvāk, nekā ir patiesībā. Fakti tika regulāri sagrozīti, attēlojot labākus sasniegumus, nekā liecina citas izlūkdienesta analīzes.
Kalifornijas Republikāņu pārstāvis Kens Kalverts stāsta: "Centcom rīcība ir nepieņemama - mūsu kareivji ir tie, kas cieš, ja mūsu politikas veidotāji saņem nepatiesus ziņojumus."
Centcom vadības kļūdas meklējamas organizācijas augstākajā vadībā.
Šis 10 lapu garais ziņojums detalizēti ataino pastāvošās problēmas Centrālās pavēlniecības atspoguļojumā un analīzē par amerikāņu centieniem sagatavot Irākas spēkus 2014. un 2015. gadā.
Lai gan tas nesniedz neapgāžamus pierādījumus, ka Obamas administrācijas vecākās amatpersonas būtu likušas sagrozīt ziņojumus, tomēr tas liecina, ka Centcom vadība ir izdarījusi zināmu spiedienu uz analītiķiem attēlot optimistiskāku skatījumu uz Islāma valsts (zināma arī kā ISIS vai ISIL) radītajiem draudiem.
Ziņojumā norādīts, ka 2015. gada pirmajā pusē Centrālās pārvaldniecības preses relīzes, paziņojumi un ziņojumi Kongresam attēloja situāciju ievērojami pozitīvākā gaismā, nekā tas bija patiesībā.
Piemēram, Centcom pārstāvji publiski paziņoja, ka Mosulas atgūšanas operācija varētu sākties jau 2015. gada aprīlī vai maijā.
Mosula ir Irākas otrā lielākā pilsēta, kas vēl arvien atrodas Islāma Valsts kontrolē.
Kanzasas Republikāņu partijas pārstāvis Maiks Pompeo savā ziņojumā vēsta: "Vairāku mēnešu ilga izmeklēšana to skaidri apliecina."
No 2014. gada vidus līdz 2015. gada vidum ASV Centrālās pārvaldniecības galvenās amatpersonas sagrozīja ziņojumus, attēlojot ISIS draudus Irākā vājākus, nekā tie bija patiesībā.
Republikāņu partija izveidoja darba grupu, uzzinot, ka analītiķi ir nobažījusies, ka informācija par Islāma valsti tiek sagrozīta.
Izmeklēšanai turpinoties, ceturtdien publicētajam ziņojumam sekos jauni atklājumi šajā lietā.
Aizsardzības ministrijas ģenerālinspekcija veic Centcom izlūkdienesta darbību izmeklēšanu.
Izlūkošanas pārvaldes komitejas Demokrātu partijas biedri ceturtdien publiskoja paši savu ziņojumu, kurā tie piekrīt dažiem Republikāņu partijas darba grupas secinājumiem.
Demokrātu pārstāvis Adams B. Šifs savā ziņojumā vēsta, no 2014. gada līdz 2015. gadam Centcom pārāk ierobežoja izlūkdienestu novērtējumu ziņojumu sagatavošanu saistībā ar ISIS un Irākas Drošības Spēkiem.
Šifa kungs skaidro, ka šis process "apturēja informācijas izplatīšanu", pasliktināja analītiķu darba ētiku un "izplatīja patiesībai neatbilstošus faktus."
Bet Šifs un Demokrātu partijas biedri piebilda, ka nav pierādījumu, ka Baltais Nams ir izdarījis spiedienu uz Centcom analītiķiem, lai tie izstrādātu ziņojumus, atbilstoši "iepriekš noteiktai vai politiskajai nostājai".
The Daily Beast ceturtdien publicēja kongresa izmeklēšanas provizoriskos rezultātus.
Augustā The New York Times vēstīja, ka Pentagona ģenerālinspekcija uzsākusi izmeklēšanu pēc Centcom analītiķu sūdzībām.
Pentagona pārstāvis leitnants komandieris Patriks Evans paziņoja, ka Pentagons nesniegs komentārus par kongresa ziņojumu, kamēr turpināsies izmeklēšana.
Tāpat viņš piebilda, ka eksperti dažkārt dažādi interpretē sarežģītus datus, un Aizsardzības ministrija un izlūkošanas pārvalde aicina uz konstruktīvu dialogu par vitāli svarīgiem nacionālās drošības jautājumiem.
Izmeklēšana neattiecas tikai uz jautājumu, vai amerikāņu vadītā bombardēšanas kampaņa Irākā un Sīrijā ir sekmīga (apgalvojums, ko izsaka arvien vairāk Aizsardzības ministrijas pārstāvju).
Bet pagājušā gada apsūdzības liek apšaubīt, vai prezidents Obama var pilnībā paļauties uz Centrālās pārvaldniecības sniegtajiem ziņojumiem par militārajām operācijām Irākā, Afganistānā un citos karstajos punktos.
Kritika attiecībā uz Islāma valsts izlūkošanu atgādina vairāk nekā desmit gadus senus notikumus, kad Centcom izlūkošanas analītiķis Gregorijs Hūkers publiskoja pētījumu, apgalvojot, ka Džordža V. Buša administrācija uzsāka Afganistānas karu, pārāk maz domājot par tā iespējamajām sekām.
Hūkers arī spēlēja nozīmīgu lomu Islāma valsts izlūkošanas jautājuma atklāšanā.
Pagājušajā gadā oficiālie pārstāvji ziņoja, ka Hūkera komanda atklājusi, ka pretstatā publiskajiem ziņojumiem, gaisa uzlidojumi Islāma Valsts naftas rūpnīcām nav ievērojami pasliktinājusi teroristu grupējuma finansiālo stāvokli, jo viņi bija uzbūvējuši pagaidu rūpnīcas, lai pārdotu naftu melnajā tirgū.
The Times septembra izdevumā ziņoja, ka šis atklājums nenonāca ārpus Centrālās pārvaldniecības sienām.
Tā brīža Centcom komandieris Ģenerālis Loids Ostins III, saņēma asu kritiku, jo daudzi likumu veidotāji uzskatīja, ka kara ziņojumi apraksta situāciju pārāk pozitīvi.
Aprīlī Ģenerālis Ostins atvaļinājās un viņa vietā stājās Ģenerālis Džozefs L. Votels.
ASV duelī ar Lielbritāniju sieviešu lauka hokejā, uzvar ASV, tādējādi gūstot jau ceturto uzvaru pēc kārtas.
Dienu pēc uzvaras pār Japānu ar rezultātu 6:1, ceturtdien Keitija Bama guva pirmos divus vārtus ASV sieviešu lauka hokeja komandas labā, kad amerikānietes uzveica Indijas komandu ar rezultātu 3:0.
Pieci vārtu guvumi divās spēlēs ir neaizmirstams sasniegums, bet 27 gadus vecā Bama teica, ka nevarot atcerēties, vai kas tāds viņai kādreiz jau būtu izdevies.
Viņa teica:"Man nav ne jausmas."
Es neesmu no tiem cilvēkiem, kas skaita savus gūtos vārtus.
Bet viņa zina, ka amerikāņu rezultāts Olimpiskajās spēlēs ir 4:0, kas viņām savā grupā dod neizšķirtu ar Lielbritāniju, kas ceturtdien pēc uzvaras pār Japānu ar rezultātu 2:0 palika neuzvarēta.
Lielbritānija un ASV tiksies sestdien, lai izspēlētu pēdējo maču pirmā raunda spēlēs.
Abas komandas jau ir kvalificējušās ceturtdaļfinālam un spēle noteiks tikai to, kura komanda ieņems pirmo vietu sešu komandu grupā un kura otro.
Pirmās vietas ieguvēja nedaudz ilgāk izvairīsies no tikšanās ar spēcīgo Nīderlandes izlasi, kas ir otrās grupas līdere.
Lai kā arī neizvērstos sestdienas spēle, amerikānietes jau ir izsaukušas pārsteigumu vētru, pirms četriem gadiem Londonā ieņemot pēdējo vietu starp 12 komandām.
Tajā komandā bija arī Bama
Viņa uzauga Blūbelā, lauka hokeja nūju viņa pirmo reizi paņēma rokās 3 gadu vecumā (viņas vecākās dvīņu māsas jau nodarbojās ar šo sporta veidu Drekselā) un nacionālajai izlasei pievienojās, kad viņa bija 16 gadus veca, kļūstot par izlases jaunāko spēlētāju vēsturē.
Viņa netika uz 2008. gada Olimpiskajām spēlēm, jo neiekļuva finālā.
Taču 2012. gads bija neveiksmīgs viņai un viņas komandai.
Nākamajā gadā par izlases treneri tika iecelts anglis Kregs Parhams un viss mainījās uz labo pusi.
Bama to nosauca par "kultūras, mentalitātes un fiziskām pārmaiņām."
Londonā mēs neieguldījām tik daudz darba, cik tagad.
Mēs esam izmainījuši pilnīgi visu.
Ceturtdienas spēlē Bama atklāja rezultātu, gūstot vārtus pirmajā puslaikā ar aizmugures metienu no tuvas distances.
Indija spēli uzsāka bez uzvaras savā kontā, bet viņu izlase bija ļoti sīva un noturēja minimālu rezultātu 0:1 līdz pat trešā perioda beigām, kad Bama atkārtoti guva vārtus.
Viņa ievadīja bumbiņu pretinieču zonā pa laukuma kreiso pusi, tad pamanījās tikt uz laukuma vidusdaļu un raidīt bumbiņu pretinieču vārtos, izvirzot amerikānietes 2:0 vadībā.
Ceturtā perioda vidusdaļā Melisa Gonzalesa guva vēl vienus vārtus.
Šī bija pirmā ASV vārtsardzes Džekijas Brigas sausā spēle, katrā no pirmajām trim spēlēm ielaižot pa vieniem vārtiem.
Viņa ir ieskrējusies.
Un tāpat arī Bama.
"Mums šobrīd iet ļoti labi," teica Pahams, taču cik tieši labi, parādīs spēle sestdien.
Depresijas perioda nomācošākais ēdiens ir "Sātīgā maltīte"
1933. gada martā, īsi pēc ievēlēšanas prezidenta amatā Frenklins Delano Rūzvelts apsēdās ovālajā istabā, lai ieturētu maltīti.
Prezidentam Rūzveltam garšoja tādas smalkas kulinārijas delikateses kā zosu aknu pastēte jeb fuagrā un Merilendas bruņurupuču zupa.
Taču todien viņa maltīte bija krietni pieticīgāka: pildītas olas tomātu mērcē, kartupeļu biezputra un desertā - plūmju pudiņš.
Džeina Ziegelmane saka: "Tas ir veids, kā solidarizēties ēdienu gatavošanā ar cilvēkiem, kam klājās ļoti smagi."
Viņas vīrs Andrjū Kou piebilst: "Tas ir arī vēstījums amerikāņiem, kā būtu jāēd."
Pāris no Brooklyn Heights rajona ir ēdiena vēsturnieki.
Kou pēdējā grāmatā "Dārzeņu Sautējums" aprakstīta ķīniešu virtuve Amerikā, bet Ziegelmane savā grāmatā "97 Ābeles" apraksta dzīvi caur ēdienu īres namā Manhetenas austrumu lejasdaļā.
Viņu jaunais kopīgais darbs "Sātīgā maltīte," ko otrdien publicēs izdevniecība Harper, ir stāsts par amerikāņu ēdienu Lielās depresijas laikā.
Izrādot zināmu solidaritāti kulinārijā, viņi ieturēja maltīti kopā reportieri "Eisenberg's Sandwich Shop", vienkāršā pusdienu ēstuvē, kas atrodas Flatironas rajonā un darbojas no 1929. gada, kad sākās lielā depresija.
54 gadus vecā Ziegelmanes kundze pasūtīja sviestmaizi ar kausēto sieru un sakapātām olīvām, savukārt 57 gadus vecais Kou pasūtīja tītaru, kartupeļu biezputru un dārzeņu salātus.
Kad reportieris pasūtīja viltoto zaķi, pāris atzina, ka viņa izvēle ir ļoti atbilstoša sarunai par Lielās depresijas laika ēdienu .
Ziegelmanes kundze stāstīja, ka viltotais zaķis bija ļoti populārs.
Pastāvēja zemesriekstu zaķis, aknu zaķis un pupiņu zaķis.
Tie tika gatavoti no pamata sastāvdaļas un citām sastāvdaļām, kas bagātināja maltīti.
Iedomājies, kā tas ir - apēst tik daudz zemesriekstus, lai tie būtu pusdienu vietā.
Kou kungs novaibstījās.
"Droši vien likās, ka vēders ir pilns ar svinu," viņš piebilda.
Pirmsdepresijas gados amerikāņu pusdienu galds līdzinājās zviedru galdam, it īpaši lauku rajonos.
Sievietes gatavoja ēst saviem vīriem-strādniekiem un brokastīs, pusdienās un vakariņās tika pasniegti svaigi pagatavoti sacepumi.
Pirmā Pasaules kara laikā tieši amerikāņi sūtīja eiropiešiem ēdienu. "Sātīgā maltīte" aprakstīts, kā amerikāņi pielāgojās apstākļiem, kad Amerika pēkšņi vairs nebija pārpilnības zeme.
"Tolaik ēdiens kļuva par Amerikas tautas galveno uzmanības objektu ikdienā, "stāsta Kou kungs, paskaidrojot, kādēļ viņš un viņa sieva gribēja rakstīt tieši par šo tēmu.
Tikpat nozīmīgas kļuva jaunās budžeta diētas: tādi nezināmi ēdieni kā viltotais zaķis un sautējumi kļuva par ikdienu, sautējumi bija "lielisks veids kā izmantot pārpalikumus," atzīmēja Ziegelmanes kundze, jo pavāri varēja paslēpt nepievilcīgās sastāvdaļas zem krēmīgas mērces.
Svaigos augļus aizstāja lēti žāvētie augļi.
Gaļa, kas gadiem ilgi bija amerikāņu maltīšu galvenā sastāvdaļu, tagad kļuva par ārkārtīgi retu luksusa preci.
Laikā, kad kaloriju skaits un ēdiena uzturvērtība bija svarīgāka par garšu, dzima jauni, vēl neredzēti veidojumi.
Kādā senā pavārgrāmatā Ziegelmanes kundze atrada recepti, kā pagatavot ar zemesriekstu sviestu pildītus sīpolus.
Kou kungs piebilst: "Tas nebija populārs pusdienu galda papildinājums."
Ziegelmanes kundze uzsver: "Tas bija sirreāli."
Zemesriekstu sviests un cepts sīpols nav saderīgi.
Daudzas mājas ēdienu receptes piemērojās grūtajiem laikiem.
Tādi mājsaimniecību ekonomisti kā Luīze Stenlija, Federālā Mājsaimniecību ekonomikas biroja vadītāja no 1923. līdz 1943. gadam, noteica valsts ēšanas paradumus, kas nebija pieredzēts ne pirms Lielās depresijas, ne pēc tās.
Publicējot rakstus un receptes laikrakstos un žurnālos, viņi ieteica mājsaimniecēm kļūt par "ekonomistēm" un pieņemt tādus izaicinājumus kā pārvērst makaronu un burkānu miksli garšīgā maltītē.
"Sātīgā Maltīte" ir vēsturisku gardumu mielasts.
Īpaši interesantas ir liecības par valdības attieksmi pret saviem izsalkušajiem pilsoņiem, piemēram, prezidents Herberta Hūvera "ļaujiet man ēst kūku" attieksme.
Lai gan publiski viņš stāstīja par savu vienkāršo bērnību un ēdināšanu Aiovā, patiesībā viņš ēda kā smalks miljonārs, par kādu viņš bija kļuvis.
Kou kungs stāsta: "Viņam patika Eiropas virtuve, piemēram, zivs ar gurķu mērci."
Viņš ēda gandrīz apzeltītā viesistabā, valkājot pusdienu žaketi.
Viņš bija pilnīgi atrauts no realitātes.
Prezidents Rūzvelts būtu pieļāvis tādu pašu kļūdu, ja vien viņa sieva Eleonora nebūtu viņam ieteikusi rādīt piemēru ar saviem ēšanas paradumiem.
Grāmatā stāstīts, ka Rūzvelts nolīdzis mājkalpotāju, kura nemācēja gatavot ēst, līdz ar to Baltais Nams kļuva par vietu "kur ne tikai tika pasniegts viens no visnegaršīgākajiem ēdieniem Vašingtonā, bet arī vissliktāk pagatavotajiem ēdieniem".
Tiklīdz valsts ekonomika atkopās, lielākā daļa depresijas ēras kulinārijas parašas izzuda.
Bet mēs turpinām pievērst uzmanību kalorijām un uzturvērtībai, kā arī to, kā pielietot zinātni kulinārijā, piebilda Ziegelmanes kundze.
Pāris stāsta, ka, rakstot grāmatu, viņi ieguva lielāku izpratni par Ziegelmanes kundzes mātes ēšanas paradumiem, piemēram, kādēļ viņa nespēja izmest ārā ēdienu.
"Viņa patiesi baidījās izmest ārā ēdienu," teica Kou kungs.
Ziegelmanes kundze teica: "Viņa faktiski tracināja cilvēkus."
Reiz bija incidents ar vēja kūkām.
Kad bijām paēduši Eisenberga ēstuvē, rakstnieku pāris izvilka no somas mājās pagatavotu desertu: plūmju pudiņu, ko prezidents Rūzvelts mēdza ēst pusdienās.
"Tas ir plūmju putukrējums," teica Ziegelmanes kundze, piebilstot, ka tolaik bija izplatīts ieradums pieticīgiem ēdieniem dot šiku nosaukumu.
Tajā nav putukrējuma, tikai žāvētas plūmes, nedaudz milti, cukurs, ūdens un kanēlis.
Visi nepacietīgi iemērca karotes brūnajā masā, kas atradās uz šķīvjiem.
Pārsteidzošā kārtā, tas nebija nemaz tik slikts.
Kou kungs apēda vēl dažus kumosus.
Izklausoties pēc pieredzējuša "ekonomista", viņš teica sievai: "Derētu šķipsniņa samaltu lazdu riekstu."
Gilead saņems atmaksu par juridiskajiem izdevumiem cīņā ar Merck par Hepatīta C patentu
Apgabala tiesnesis ir nolēmis, ka „Gilead Sciences Inc.” ir tiesības saņemt atpakaļ izdevumus par juristu pakalpojumiem, ko tā samaksājusi lietā par Hepatīta C patenta laušanu pret farmācijas uzņēmumu „Merck & Co Inc.”
Jūnijā Gilead tika attaisnota lietā par 200 miljonu mārciņu soda naudu par divu Merck patentu laušanu, kas tai draudēja saistībā ar veiksmīgajām Sovaldi un Harvoni tabletēm, kad ASV federālais tiesnesis konstatēja pārkāpumus Merk darbībā, piemēram, melošana pēc zvēresta nodošanas un citas neētiskas darbības.
Lietas izskatīšanā ceturtdien, ASV apgabala tiesnesis Bets Labsons Frīmens norādīja, ka Gilead ir tiesības pieprasīt kompensāciju par juridiskajiem izdevumiem, kas tam radušies aizstāvoties šajā lietā.
Merck mēģina iegūt pozīcijas tirgū pret Gilead, kas dominē tirgū ar jaunās paaudzes Hepatīta C zālēm, kas ir efektīvas 90% aknu slimību gadījumos.
Lieta tika uzsākta jau 2013. gadā, kad Gilead un Merck iesūdzēja viena otru, mēģinot iegūt īpašumtiesības uz jaunizstrādāto aktīvo komponenti sofosbuvir, kas ir galvenā Gilead zāļu sastāvdaļa.
ASV atbalstītie spēki apgalvo, ka pilnībā pārņēmuši kontroli pār Manbidžas pilsētu no Islāma Valsts.
ASV atbalstītie spēki savā kontrolē pilnībā pārņēmuši Manbidžas pilsētu valsts ziemeļu daļā pie Turcijas robežas un pēdējie Islāma Valsts kareivji pilsētu ir pametuši, piektdien paziņoja grupas pārstāvis.
Sīrijas Demokrātiskie Spēki (SDS) šobrīd attīra pilsētu no pēdējiem pretinieku kaujiniekiem, kas vēl nav pametuši pilsētu.
Viņi ir atbrīvojuši vairāk nekā 2000 ķīlniekus-civiliedzīvotājus, kurus bija sagūstījuši kaujinieki, ziņu aģentūrai Reuters teica Šarfans Darvišs no SDS sabiedrotās Manbidžas militārās padomes.
"Šobrīd pilsēta atrodas pilnīgā mūsu kontrolē un mēs veicam kaujinieku meklēšanu", viņš informēja aģentūru Reuters.
Klintonu ienākumi 2015. gadā sasnieguši 10.75 miljonus dolāru un pāris maksājis 34,2 procentu federālo nodokļa likmi.
Hilarija Klintone piektdien publiskoja 2015. gada nodokļu deklarāciju, kur redzams, ka demokrātu partijas prezidenta amata kandidāte un viņas vīrs šajā gadā ir nopelnījuši 10,75 miljonus dolāru un attiecīgi maksājuši federālo nodokļa likmi 34,2 procentu apmērā.
2015. gada laikā Klintoni ir ziedojuši 1 miljonu ASV dolāru, galvenokārt savai Klintonu labdarības organizācijai. Bijušais prezidents Bils Klintons nopelnījis apmēram 5,3 miljonus dolāru, uzstājoties kā spīkeris un bijusī valsts sekretāre guvusi 3 miljonu dolāru ienākumus no savas grāmatas par darbu Valsts Departamentā, kas publicēta sadarbojoties ar "Simon & Schuster".
Klintones vēlēšanu sabiedrotais - ASV Virdžīnijas štata senators Tims Keins un viņa sieva Anna Holtone publiskojuši savu nodokļu deklarāciju par pēdējiem 10 gadiem.
2015. gadā viņi maksāja federālo nodokļa likmi 20,3 procentu apmērā.
"Hilarija Klintone un Tims Keins turpina noteikt jaunus finansiālās pārredzamības standartus", savā paziņojumā vēstīja Klintones kampaņas partnere Dženifera Palmieri.
Turpretī Donalds Tramps slēpjas aiz dažādiem ieganstiem un atrunām, lai nebūtu jāpilda solījumi atklāt savu nodokļu informāciju.
Nomaksāto nodokļu informācijas publiskošana ir ieraksta prakse ASV prezidenta kandidātiem, taču to nepieprasa likums.
Ņujorkas biznesmenis Tramps un viņa advokāti min Valsts ieņēmuma dienesta auditu kā iemeslu, lai neatklātu nodokļu informāciju.
"Tavs gājiens", savā Twitter ierakstā, par Demokrātu partijas kandidātes nodokļu informāciju vēstīja Klintones kampaņas partneris Ians Sams.
Ceturtdien Trampa īpašais padomnieks Maikls Kohens pavēstīja CNN, ka viņš neatļaus Trampam publiskot nodokļu informāciju, pirms nebūs pabeigti auditi.
Trampa kritiķi, tai skaitā 2012. gada Republikāņu partijas prezidenta amata kandidāts Mits Romnijs un citi Republikāņi, apgalvo, ka viņa atteikšanās rada jautājumus par viņa patiesajiem īpašumu apmēriem, ziedojumu summām un citām viņa biznesa saistībām, tai skaitā, saistībām ar Krieviju.
Klintone pielēja eļļu ugunij, piektdien publiskojot video, kur vairāki ietekmīgi Republikāņi pieprasa Trampu publiskot savu nodokļu informāciju.
Viņa vēlreiz atgriezās pie šī jautājumu ekonomiskas runas laikā ceturtdien Mičiganā.
Viņa paziņoja pūlim: "Viņš atsakās darīt to, ko jau vairākas desmitgades ir darījuši pārējie prezidenta amata kandidāti."
„Politico” vēsta, ka 1990. gadu laikā divus gadus Tramps ir maksājis ļoti maz vai vispār nav maksājis nodokļus un piektdien „New York Times” biznesa slejas autors vēstīja, ka daudzi grāmatveži un juristi uzskata, ka arī šodien nekas nav mainījies.
Federālās nodokļu likmes ir būtisks jautājums šajās prezidenta vēlēšanās.
Klintone, atbalstot miljardiera Varena Bafeta priekšlikumu, popularizē ideju, ka katram, kurš pelna vairāk nekā 1 miljonu dolāru gadā, ir jāmaksā nodoklis vismaz 30 % apmērā.
Šo priekšlikumu atbalsta arī prezidents Baraks Obama.
Pagājušajā nedēļā Klintones uzstāšanās laikā Omahā, Nebraskā, kur atrodas arī viņa „Berkshire Hathaway” konglomerāts, Bafets aicināja Trampu apmainīties ar nodokļu deklarācijām.
Bafets izteicās, ka arī viņam tiek veikts Ieņēmumu dienesta audits un Tramps baidās no vēlētājiem, nevis nodokļu iestādes.
Klintones kampaņa ir publiskojusi nodokļu informāciju līdz pat 2007. gadam.
Tagad Klintoni dzīvo Čapakvā, Ņujorkā un laika posmā no 2007. līdz 2014. gadam ir maksājuši vidējo federālo nodokļa likmi apmēram 32 procentu apmērā un kopējo nodokļu likmi apmēram 40,5 procentu apmērā.
Klintonu 2015. gada nodokļu pārskats liecina, ka atšķirībā no lielākās daļas amerikāņu, tikai 100 dolāri no viņu ienākumiem ir alga.
Viņu galvenā investīcija bija zemu izmaksu indeksa fonds, no kura Klintoni dividendēs ir saņēmuši $109,000.
Reportāžu sagatavojis Kevins Dravbaughs; redaktors Džonatans Otis
Ebreju filmu režisors kritizē viesnīcu Berlīnē par Izraēlas tālsarunu koda atslēgšanu pēc kāda arāba pieprasījuma - RT Ziņas
Ebreju izcelsmes franču filmu režisors sacēlis vētru sociālajos medijos, kad atklājis, ka „Kempinski Bristol” viesnīcā Berlīnē nav pieejams Izraēlas tālsarunu kods. Viesnīcas darbinieki to pamato ar arābu klientu prasību.
Klods Lancmans, dokumentālās filmas par holokaustu "Shoah" režisors, neslēpa savu neapmierinātību ar Berlīnes „Kempinski Bristol” viesnīcu un adresēja atklātu vēstuli Vācijas laikrakstam FAZ.
Nesenās viesošanās laikā Lancmans mēģināja atrast Izraēlas tālsarunu kodu viesnīcas piedāvātajā sarakstā.
Taču šī valsts nebija iekļauta sarakstā ar valstīm, uz kurām var piezvanīt tieši no viesnīcas numura.
Kā tas ir iespējams, ka 2016. gadā Berlīnē, jaunās Vācijas galvaspilsētā, Izraēla ir aizslaucīta un iznīcināta?
Raksta Lancmans.
Tā vietā „Kempinski Bristol” viesnīca piedāvā zvanīt uz šo valsti caur tās zvanu centru.
Režisors pieprasīja paskaidrojumu no viesnīcas personāla.
Lancmans raksta, ka saņemtā atbilde "viņu šokējusi".
Viesnīcas administrators paskaidroja, ka "tas esot apzināts viesnīcas vadības lēmums".
Koda izņemšanas iemesls vēl vairāk saniknoja filmu režisoru.
"Lielākā daļa viesu ir arābi un viņi pieprasīja Izraēlas koda izdzēšanu," Lancmans citē viesnīcas darbinieka skaidrojumu.
Suddeutsche Zeitung vēsta, ka Izraēlas vēstnieks Vācijā Jakovs Hadas-Handelsmans šo gadījumu esot nosaucis par "lielu kaunu".
Mēs esam pārsteigti un šokēti par šo incidentu.
Tas pats par sevi ir liels kauns.
Un fakts, ka tas ir noticis tieši Vācijā, tieši šajā viesnīcu tīklā ir vēl lielāks pazemojums.
Paskaidrojumi nav nepieciešami.
Amatpersona norādīja: "Mēs ceram, ka viesnīca izdarīs pareizos secinājumus".
Šis notikums guva diezgan plašu rezonansi arī internetā, kur cilvēki to nodēvēja par skandālu.
Citi uzskata, ka „Kempinski” viesnīca esot vienkārši izdabājusi arābu klientiem.
Kāds cits ieraksts vēstīja "kaunieties", norādot, ka viesnīca atrodas Kurfurstendamm ielā blakus sinagogai.
Izdevums Der Spiegel vēsta, ka pati viesnīca ātri vien noraidījusi visus pārmetumus, paziņojot, ka tas viss esot "pārpratums" un atvainojusies Lancmanam.
"Mēs neesam saņēmuši tiešu rīkojumu izņemt Izraēlu no valstu numuru saraksta," Suddeutsche Zeitung citē Kempinski pārstāvi.
Un piebilst, ka kods atkal esot pievienots sarakstam.
Policija izmanto gumijas lodes un asaru gāzi pret protestējošiem Brazīlijas studentiem.
Studentu un policijas sadursme notika ceturtdien Sanpaulu pilsētā Brazīlijā, kur studenti pulcējās demonstrācijā pret valdības izglītības sistēmas reformām.
Policija izmantoja gumijas lodes un asaru gāzi pret studentiem.
Problēmas sākās, kad tiesībsargi mēģināja izdzenāt studentus, kā rezultātā policija pielietoja gumijas lodes un asaru gāzi.
Demonstrācijā piedalījās vairāki simti studentu, lai izrādītu savu nepatiku pret izglītības sistēmas reformām.
Sanpaulu gubernatora Geraldo Alckmina priekšlikums paredz slēgt gandrīz 100 publiskās skolas, savukārt 300 000 studenti tiks pārvietoti uz citām skolām ar nolūku ietaupīt līdzekļus.
Daži demonstranti zīmēja uz sienām grafiti ar vēstījumiem pret pagaidu prezidentu Maiklu Temeru.
Šis protests notika tikai dažas dienas pēc iepriekšējā protesta, kad studenti pulcējās demonstrācijās ar mērķi paust atbalstu atstādinātajai prezidentei Dilmai Rousefai, par kuras impīčmentu nobalsoja senāts.
Skots Kelums Skiners finišē pirmais, atnesot Lielbritānijai zelta medaļu riteņbraukšanā
Kelums Skiners no Skotijas finišēja pirmais vīriešu riteņbraukšanas komandu sprinta sacīkstēs Rio velodromā, kas norisinājās pagājušajā naktī. Lielbritānijas komanda nosargāja savu čempionu titulu, ko tā ieguva 2012. gada Londonas spēlēs.
23 gadus vecais sportists no Glāzgovas spēlēja svarīgu lomu šajās sacīkstēs, padarot lepnu leģendāro skotu Seru Krisu Hoju un noceļot uzvaru favorītiem Jaunzēlandei.
Pirms četriem gadiem Lielbritānija guva pārsteidzošu uzvaru, kad Hojs izcīnīja piekto no savām sešām Olimpiskā zelta medaļām.
Un viņi to atkārtoja arī Pasaules čempionātā Londonā, lai gan Hojs jau bija beidzis savu sportista karjeru.
Problēmas bija posmā starp Pekinas un Londonas Olimpiskajām spēlēm, jo nācās aizstāt pieredzējušo starta speciālistu Džeimiju Stafu.
Viņiem tas izdevās pēdējā brīdī.
Kad Hojs aizgāja, viņa vietu centās aizpildīt Kians Emadi un Mets Kramptons.
Lielbritānijas treneri lika cerības uz Skineru, saskatot viņā potenciālu, ko viņš vēlāk arī pierādīja.
Hindes, Kenijs - čempioni, kas pirms četriem gadiem startēja kopā ar Hoju un Skiners, kurš uzstādīja Olimpiskās kvalifikācijas rekordu, taču sacīkstes labāks starts bija Jaunzēlandes komandai
Tomēr britu trio ieguva zelta medaļas.
Hindes pēc sava apļa bija ciešos iedzinējos, Kenijs izvirzījās vadībā un Skiners šo vadību nosargāja.
Stratēģijas maiņa spēlēja svarīgu lomu uzvarā, jo Hindes brauca ar lielāku pārnesumu, lai ļautu Kenijam un it īpaši Skineram braukt ātrāk.
Hojs sacīkstes vēroja kā BBC pārstāvis un noķēra Skinera, Kenija un Hindesa acu skatienus brīdī, kad viņi kāpa uz goda pjedestāla.
23 gadus vecais glāzgovietis teica: "Tas bija neizsakāms pagodinājums."
Es daru visu, lai aizstāvētu savu vārdu.
Finālā mēs uzstādījām Olimpisko rekordu un uzveicām Pasaules čempionus.
Tas bija vienkārši neticami.
Nav labākas uzvaras.
Pēc uzvaras kopā ar Keniju un Hoju 2012. gada Olimpiskajās spēlēs Londonā, Hindes atzinās, ka tīšām nokrita uz trases pēc neveiksmīgā starta.
Vēlāk viņš šo komentāru atspēkoja un britu konkurentiem nebija pa spēkam pierādīt pretējo.
Šoreiz gan nebija tādu starpgadījumu.
Hindes izteicās: " Lielbritānijas karogi tribīnēs atsauca atmiņā Londonu."
Pēdējo 3 mēnešu laikā mēs esam kļuvuši par saliedētu komandu.
Mēs esam zaudējuši tik daudzos Pasaules čempionātos, tādēļ uzvara Olimpiskājās spēlēs tiešām bija īpaša.
Viena medaļa sacīkstēs valstij, kas ieguva septiņas no desmit zelta medaļām riteņbraukšanā Pekinā un Londonā.
Ja šis sasniegums ir komandas progresa rādītājs pēdējo piecu mēnešu laikā, tad turpmākās piecas dienas būs ļoti aizraujošas.
Ņemot vērā Kenija rezultātu, viņš tiešām varētu atkārtot Hoja panākumus, iegūstot trīs Olimpiskā zelta medaļas.
Kenijam tas nozīmētu sešas izcīnītas zelta un vienu sudraba medaļu. Turklāt arī Kenijs ir dzimis 23. martā (izskatās, ka tas ir britu svētais datums, jo šajā dienā ir dzimuši arī Stīvs Regreivs, Mo Farahs un Rodžers Banisters).
Šajā datumā ir dzimis arī Hojs.
Kenija nākamās sacīkstes ir sprints, kurš sākas šodien un turpināsies nākamās trīs dienas.
28 gadus vecais sportists no Boltonas teica: "Šobrīd es to visu vienkārši izbaudu.
Komandas brauciens vienmēr ir vislabākais.
Jo tad var uzvarēt kopā ar komandas biedriem.
Ja godīgi, tad uzvarēt vienam ir nedaudz vientuļi."
Hindes teica: "Ja viņš iegūs vēl divas zelta medaļas, viņš būtu jāieceļ bruņinieku kārtā."
Tajā dienā tā bija vienīgā cīņa par medaļām, taču tās nebija vienīgās labās ziņas Lielbritānijai.
Sers Bredlijs Vigins, Eds Klensijs, Stīvs Burks un Oveins Douls uzrādīja ātrāko kvalifikācijas laiku četru kilometru iedzīšanā četriniekiem.
Viņu laiks bija 3:51.943
Pasaules rekords, kurš tika uzstādīts Londonā 2012. gadā ir 3:51.659.
Pirmais raunds un fināls notiks šodien dienas otrajā pusē, kur Vigins noteikti būs uzmanības centrā.
Vakar pirms kvalifikācijas brauciena viņam bija nesaskaņas ar komisariātu, kad tiesneši viņu izsauca, lai izmērītu viņa augumu.
Sieviešu braucienā, kas turpināsies un noslēgsies šodien, Laura Trota, Džoanna Rovsela Šanda, Elinora Barkere un Keitija Arčibalda no Milngavijas uzstādīja jaunu rekordlaiku 4:13.260.
Lielbritānijas delegācija cer, ka britu riteņbraukšanas komanda, cerot. izcīnīs medaļas Olimpisko spēļu vidus posmā.
Atceroties izcilo un nebijušo sniegumu Pekinā un Londonā, visi sagaida tos pašus sasniegumus arī Rio.
Tikmēr aizkulisēs ir gājis dažādi, pēc apsūdzībām seksismā un cieņas aizskaršanā, atkāpās tehniskais direktors Šeins Satons, un karjeru beidz arī Hojs un Viktorija Bendletona.
Taču sākoties pirmjām velodroma sacīkstēm, liekas, ka Lielbritānijas kā vienmēr sasniegs augstāko līmeni īstajā laikā.
Portlendas kausētavas nākotne kļūst neskaidra, jo pārtraukts vērienīgs līgums.
Alumīnija kausētavas un simtiem tās darbinieku nākotne Portlendā, Viktorijā kļuvusi neskaidra, jo tās galvenā kliente enerģētikas kompānija paziņojusi par sadarbības pārtraukšanu.
Šī paziņojuma pamatā ir Viktorijas valdības plāni pārtraukt enerģētikas kompānijas subsidēšanu, kas ir vitāli svarīga, lai kompānija varētu turpināt darbu.
20 gadus ilgušās subsīdijas tiks pārtrauktas novembrī.
Līdz ar to vairāk nekā 2000 Alkoas Portlendas rūpnīcas darbavietas ir pakļautas riskam.
Apdraudētas varētu būt līdz pat 2000 gan tiešās, gan netiešās darbavietas.
Turklāt, tam būs arī neparedzami blakusefekti, jo kausētava patērē apmēram 10 procentus no visas Viktorijas elektroapgādes.
2014. gadā Alcoa aizvēra „Point Henry” kausētavu, kas noveda pie Angleseas spēkstacijas darbības pārtraukuma.
Alkoas Portlendas kausētava strādā ar zaudējumiem un var tikt slēgta.
Šos notikumus izraisīja vairākus gadus ilgušās spekulācijas par Austrālijas dolāra vērtības celšanos un rūpnīcas produkcijas izmaksām.
Rūpnīcas enerģijas piegādātājs „AGL”, kas piegādā enerģiju no savas „Loy Yang A” spēkstacijas Latroubes Ielejā, saka, ka visticamāk arī pārējie trīs īpašnieki pārtrauks savus līgumus.
Lielākā daļa spēkstacijas pieder „Alcoa” un „Alumia” kopuzņēmumam, papildus kompānijas daļas pieder arī Ķīnas „CITIC” un Japānas „Marubeni Corp” holdingu kompānijām.
”AGL” cer uz Portlendas rūpnīcas darbības turpināšanu, kas nozīmētu turpmākas enerģijas piegādes kausētavai," teica tās pārstāvis.
„AGL” pavēstīja, ka līgumi ir tā sauktie "risku ierobežojošie līgumi", kam paredzēts stāties spēkā no 2016. gada novembra.
Līgumiem ir 12 mēnešu derīguma termiņš, tādēļ tie būs spēkā līdz 2017. gadam.
”AGL” plāno saņemt ieņēmumus no šiem līgumiem arī 2017. fiskālajā gadā," teica kompānijas pārstāvis.
Sākot no 2018. fiskālā gada iespējamo ietekmi uz peļņu ierobežo labvēlīgas tirgus prognozes attiecībā uz elektroenerģijas vairumtirdzniecības cenām nākotnē.
„AGL” apgalvo, ka savās prognozēs jau ir ierēķinājis zaudējumus 187 miljonu dolāru apmērā , paredzot, ka šie līgumi tiks pārtraukti.
„Alcoa” vēsta, ka lēmums izbeigt līgumus neietekmēs „Alcoa” iespējas turpināt kausētavas darbību vai piegādāt tai enerģiju.
ASV kompānija vēsta, ka 2010. gadā tā noslēgusi līgumu ar „Loy Yang” uz 20 gadiem, taču novembrī tas tiks pārtraukts. Kompānija nesniedz paskaidrojumus, kādēļ tā pārtrauks sadarbību.
Analītiķi ir izteikuši bažas gan par iespējamo Portlendas kausētavas slēgšanu Viktorijā, gan Tomago rūpnīcas slēgšanu netālu no Ņūkāstlas, nozares vājās ekonomikas dēļ.
„AGL” izpilddirektors Stīvens Mikelsons pagājušajā nedēļā teica, ka pēc analītiķu aplēsēm Portlenda gada laikā izlieto 600 megavatus un Tomago 900 megavatus enerģijas.
Ja abas šīs rūpnīcas aizietu no enerģijas tirgus, tad enerģijas pieprasījums ievērojami samazinātos.
Un tas nepavisam nebūtu labi.
Kopienas juridiskais centrs katru gadu noraida 160 000 cilvēkus.
Katru gadu tiek noraidītas vairāk nekā 160 000 cilvēku prasības, turklāt samazinoties budžetam, situācija varētu pasliktināties.
Trīs no pieciem cilvēkiem Kvīnslendā - pārsvarā pensionāri, imigranti, neaizsargāti strādnieki, vardarbības upuri un tie, kam nav līdzekļu, lai cīnītos pret nelikumīgu izlikšanu, tiek atteikta bezmaksas juridiskā palīdzība un pārstāvniecība.
Kopienas juridiskais centrs, kurš jau ir pārslogots, brīdina, ka samazinoties finansējumam, situācija kļūs tikai ļaunāka.
Jau no nākamā gada jūnija šie juridiskie centri saņems par 30% mazāku finansējumu nekā līdz šim.
Kvīnslendas juridiskā centra direktors Džeims Farels izteicās, ka jaunākais Nacionālās Juridisko Centru Asociācijas ziņojums vēsta, ka šobrīd juridiskā palīdzība tiek atteikta tūkstošiem cilvēku, kam tā nepieciešama.
Mistrs Farels norādīja, ja šis lēmums netiks atcelts, tad situācija kļūs tikai ļaunāka.
Viņš arī saka: "Kvīnslendas juridiskais centrs pastāvīgi saņem nepietiekamu finansējumu, tas nozīmē, ka palīdzība tiek atteikta tūkstošiem cilvēku, kam tā nepieciešama."
Cilvēkiem, kas cenšas izbeigt vardarbīgas attiecības, cilvēkiem ar dziļiem parādiem, ģimenēm, kuras piedzīvo šķiršanos, strādniekiem, kurus negodīgi atlaiž - visiem šiem cilvēkiem ir juridiska rakstura problēmas un šis ziņojums liecina, ka viņi nesaņem nepieciešamo palīdzību.
No 2017. gada jūnija federālā valdība samazinās finansējumu par 30 procentiem, tas nozīmē, ka vēl vairākiem tūkstošiem Kvīnslendas iedzīvotāju būs jārisina savas sarežģītās juridiskās problēmas bez palīdzības.
Mēs aicinām ģenerālprokuroru un Kvīnslendas Senatoru Džordžu Brandisu nekavējoties apturēt finansējuma samazināšanu, lai cilvēki, kam nepieciešama juridiskā palīdzība, to varētu iegūt.
Pagājušajā gadā valdība atklāja savus plānus celt juridiskās palīdzības līmeni līdz valsts vidējam līmenim.
Tagad ir pienācis laiks pievērst uzmanību arī vietējo kopienu un viņu klientu vajadzībām un Palazčuka valdībai investēt šajā svarīgajā sfērā.
Donalda Trampa kampaņa iesūdzēta tiesā, jo kāds no darbiniekiem izvilcis šaujamieroci
Ņujorka: Donalda Trampa kampaņas organizatori iesūdzēti tiesā, jo tie nav rīkojušies, saņemot informāciju, ka tās Ziemeļkarolīnas operāciju vadītājs pavērsis šaujamieroci pret kādu darbinieku, kad tie februārī ir braukuši vienā automašīnā.
Šis incidents tika aprakstīts tiesas prasībā, ko trešdien Šarlotes tiesā iesniedza Vincents Bordini - bijušais kampaņas programmētājs.
Bordini teica, ka viņš ir gaidījis mēnešiem ilgi, ka tiks uzsākta šīs lietas iekšēja izskatīšana, taču sapratis, ka tas nenotiks.
Vadītājs Ērls Filips "izvilka pistoli, uzlika savu labo rādītājpirkstu uz gaiļa un pavērsa stobru pret Vincenta ceļgalu", Bordini apgalvo savā sūdzībā.
Viņš arī apgalvo, ka iesniedzot sūdzības vietējai un reģionālajai kampaņas vadībai, Bordini uzzināja, ka vēl vismaz četri cilvēki ir piedzīvojuši to pašu.
"Ieročiem nav jāizšauj, lai radītu zaudējumus", vēsta Bordini savā sūdzībā.
Tikai divas dienas pirms šīs lietas iesniegšanas, republikāņu partijas kandidāts uz prezidenta amatu izraisīja skandālu, paziņojot cilvēkiem, ka "Otrā Grozījuma cilvēki", t.i. ieroču īpašnieki un entuziasti, varētu rīkoties gadījumā, ja vēlēšanās uzvarētu viņa sāncense Hilarija Klintone un viņa ievēlētu tiesnešus.
Trampa kampaņas pārstāvji paziņoja, ka mediji esot izrāvuši viņa vārdus no konteksta, un viņš nekad nevienu nav kūdījis uz vardarbību.
Bordini ar savu prasību vēlas piedzīt kompensāciju no kampaņas organizatoriem par nolaidīgu uzraudzību, bet no Filipsa - par uzbrukumu, nelikumīgu ieroča pielietošanu un emocionāla stresa radīšanu.
Trampa pārstāve Houpa Hiksa uzreiz nesniedza komentārus.
Nav izdevies sazināties ar Filipsu.
WCCB - Šarlotes vietējā ziņu aģentūra vēsta, ka Filips nesen ir pametis kampaņu.
Tāpat nav izdevies sazvanīt viņa konsultāciju firmu "Inovatīvie Konsultāciju Pakalpojumi".
Republikāņu partijas prezidenta amata kandidāts Donalds Tramps ir īstenojis strīdīgu vēlēšanu kampaņu.
Lieta Bordini pret kampaņas komiteju "Donaldu J. Trump For President Inc." 16-CS-14300, Vispārējā tiesa, Meklenburgas (Šarlotes) Augstākās Tiesas palāta.
Jauna tradīcija - pagasta un sporta svētki Ķūļciemā.
Sestdien Ķūļciemā pirmo reizi ļaudis pulcējās uz pagasta un sporta svētkiem.
Pēc desmit gadu svinēšanas šoreiz tika nolemts, ka Ezera svētku vairs nebūs.
Jauna lappuse nu ir pāršķirta.
Diena sākās ar sporta sacensībām.
Šoreiz sacensības nebija tradicionālos veidos un pārāk nopietni ņemamas, jo, piemēram, šautriņas bija jāmet guļošā mērķī, zābaks lidoja, ar cilvēka kreiso roku mests, "bumbuļošanas" vispār nav bijis nevienās olimpiskajās spēlēs.
Tomēr katrs dalībnieks varēja parādīt, cik stiprs, drosmīgs, veikls un attapīgs viņš ir.
Pēc sporta spēlēm visi pulcējās brīvdabas estrādē, kur sākās pagasta svētki.
Pa to laiku darbojās arī "bērnu stūrītis", kur mazie varēja izdauzīties piepūšamajās atrakcijās un iegūt jaunu tēlu sejiņu grimētavā.
Jaunums, kas varētu arī kļūt par tradīciju, bija braucamrīku parāde, kurā devās gan traktori, gan motocikli.
Visus uzrunāja Ķūļciema pagasta pārvaldes vadītāja Inga Kadiķe-Skadiņa, kura novēlēja jauku atpūtu un sausu laiku, lietus gan tomēr uzlija, taču tas nespēja neko daudz traucēt.
Svētki turpinājās ar Ķūļciema jaunāko iedzīvotāju sveikšanu.
Patiešām labi, ka pagasts ir papildinājies ar piecām meitenītēm un vienu puisīti.
Ar priekšnesumiem pie ķūļciemniekiem bija ieradušies amatiermākslas kolektīvi no Engures novada - skatītājiem ļoti patika senioru deju kopas "Rudens ritmi", dažādu tautu deju izpildītāju "Redas" un jauniešu dejotāju "Zelta pērles" priekšnesumi.
Un tas nekas, ka uz slapjās skatuves kādai gadījās arī paslīdēt.
Protams, vietējiem ļaudīm un ciemiņiem prieku sagādāja slavenais aktieru duets Jānis Jarāns un Dainis Porgants, kuri atkal bija Mildiņa Nabiņa un Skaidrīte Krāniņa, kā arī Bērzciema atraktīvās sievas no zvejnieku sētas "Dieniņas".
Balli spēlēja grupa "Bruģis".
Lielbritānijai ir jāuztur Olimpiskais gars un jāpaplašina Hītrova.
Hītrova ne tikai veicinās labklājību un izaugsmi vietējos reģionos un Londonā, bet arī visā valstī.
Tas, manuprāt, padara Hītrovu ļoti pievilcīgu, tāpat kā 2012. gadā Londonā, kur mēs ieguldījām milzīgu darbu, lai visi valsts reģioni būtu ieguvēji no Olimpiskajām spēlēm .
Stratforda un Īstenda ieguva ārkārtīgi daudz no Olimpiskajām spēlēm.
Un mēs to paveiksim vēlreiz, nodrošinot vietējos iedzīvotājus un uzņēmumus ar uzņēmējdarbības iespējām netālu no Hītrovas.
Vietējām kopienām vien mēs radīsim 10 000 jaunas uzņēmējdarbības iespējas, 40 000 jaunas darbavietas un beidzot pieliksim punktu jauniešu bezdarbam Hītrovas apkārtnē.
Tāpat kā Londonas Olimpiskajās spēlēs 2012. gadā, arī šoreiz būs cilvēki, kas uzskatīs, ka šis izaicinājums ir pārāk liels un ka Hītrovas paplašināšana ir pārāk vērienīga.
Toreiz cilvēki teica, ka Lielbritānijai nekad neizdosies sagatavoties Olimpiskajām spēlēm laikā un ka tā būs pasaules mēroga izgāšanās.
Skeptiķi kļūdījās par 2012. gadu un arī Hītrovas gadījumā viņiem nebūs taisnība.
Vienmēr ir šķēršļi, kas jāpārvar, bet Hītrova līdz šim ir pārvarējusi visu.
Tāpat kā Olimpiskās spēles, Hītrova ir infrastruktūras projekts, no kura labumu gūs visa sabiedrība, nevis atsevišķi indivīdi.
Paplašināšanās ir iespēja radīt līdz pat 180 000 jaunas darba vietas, ekonomisko izaugsmi 211 miljardu apmērā, radot augsni gan nodarbinātībai, gan pieredzei šajā lidostā un visā Lielbritānijā.
Hītrovā strādā lieliska komanda, kas ir radījusi 11 miljardu mārciņu vērtu infrastruktūras investīciju programmu, iekļaujoties laika termiņā un budžetā sākot ar termināli 5, kas piecus gadus no vietas ticis nosaukts par labāko lidostu termināli pasaulē un beidzot ar termināli 2, kas ir uzbūvēts starp diviem intensīvāk izmantotajiem skrejceļiem pasaulē.
Tagad viņi ir gatavi izveidot trešo skrejceļu, kurš tiks finansēts ar privātajām investīcijām 16 miljardu mārciņu apmērā.
2012. gada Londonas Olimpiskās spēles bija lielisks panākums, un es esmu pārliecināts, ka tāda būs arī Hītrovas paplašināšanās.
Ir pienācis laiks atdzīvināt Olimpisko garu un paplašināt Hītrovu, nodrošinot mūsu tirdzniecības nākotni un radot jaunu nodarbinātības vidi, ar kuru Lielbritānija varētu lepoties.
Lords Pols Deitons ir Hītrovas valdes loceklis un bijušais Ekonomikas Ministrijas komerclietu sekretārs.
Šveicē sieviete uzskrien uz lielceļa, mēģinot izdarīt pašnāvību.
Cietusī nakts vidū nogūlās uz lielceļa.
Policija mēģina atrast lieciniekus negadījumam, kad ceturtdien agri no rīta uz lielceļa viņai pārbrauca pāri vairākas mašīnas.
Negadījums notika ceturtdien īsi pēc pusnakts uz A1 ceļa netālu no Morges pilsētas Vo kantonā.
Vo kantona policijas ziņojumā teikts, ka izmisīgi vēloties izdarīt pašnāvību, sieviete bija apgūlusies uz ceļa tumsā, kur viņu sabrauca vairākas mašīnas.
Nepārprotami mēģinot sevi nonāvēt, upuri, 49 gadus veco šveicieti, sabrauca vairākas mašīnas, tai skaitā smagā mašīna.
Viņa mira notikuma vietā.
Vairāki negadījumā iesaistītie šoferi jau ir snieguši liecības, bet citi iesaistītie vēl nav noskaidroti, saka policija, kas aicina atsaukties iesaistītos šoferus un negadījuma lieciniekus.
Lietā ir uzsākta arī kriminālizmeklēšana, kas šādā gadījumā ir loģisks solis, izdevumam Le Tribune de Geneve pavēstīja jurists Gilles Hofstellers.
Tomēr vēl nav zināms, vai kāds no iesaistītajiem autovadītājiem tiks sodīts.
Vai bija iespējams izvairīties no sadursmes?
Hofstellers piebilst: "To noskaidros prokurors."
Divi līdzīgi gadījumi, kas ir notikuši pēdējo 5 gadu laikā, liecina, ka neviens no autovadītājiem netiks saukts pie atbildības.
Abos gadījumos gājējs nakts vidū bija izgājis uz lielceļa, tādēļ tika nolemts, ka autovadītāji nevar paredzēt, ka nakts vidū uz lielceļa atradīsies gājējs, vēsta laikraksts.
Pagājušajā gadā kāda policiste tika attaisnota nonāvēšanā aiz neuzmanības, kad 2014. gada augustā viņa nobrauca vīrieti, kurš nakts vidū gulēja uz A1 ceļa netālu no Paijernes.
Tiesā noskaidroja, ka 22 gadus vecais cietušais bija dzēris un vēlāk pamanījies aizmigt uz ceļa.
Tiesa secināja, ka policiste, kas bija ceļā uz negadījuma vietu, brauca apstākļiem atbilstošā veidā un tiesnesis atzina, ka guļošais vīrietis uz ceļa bija "pilnīgi neparedzams un ārkārtējs gadījums".
Ikviens, kam ir informācija par ceturtdien notikušo negadījumu netālu no Morges, ir aicināts sazināties ar policiju pa tālruni 021 644 83 46 vai 021 644 44 44.
Internetā vāc parakstus jauna VID vadītāja amata konkursa rīkošanai.
Petīciju portālā "Avaaz.org" sākta parakstu vākšana jauna Valsts ieņēmuma dienesta (VID) vadītāja amata konkursa rīkošanai.
Petīcijā, kura adresēta Nacionālās apvienības (NA) un Zaļo un zemnieku savienības (ZZS) ministriem, norādīts, ka sabiedrība vēlas caurspīdīgu un profesionālu amatpersonu izvirzīšanas procesu.
Petīcija izveidota 10.augustā, un to pašlaik parakstījuši 55 cilvēki.
VID ģenerāldirektores amata pretendentes Ingas Koļegovas izvirzīšanas process ir necaurspīdīgs un neprofesionāls.
Tas atsauc atmiņā labākās Padomju Savienības funkcionāru tradīcijas.
Tas diskreditē valsts pārvaldi un kārtējo reizi liek sabiedrībai vilties valdībā un politiķos.
"Ir nepieciešams konkurss ar skaidriem kritērijiem, pret kuriem jāvērtē visi kandidāti", vēsta petīcijas teksts.
Tās autors Jānis B. norādījis, ka sabiedrībai nav zināmi kritēriji, kā Koļegova izvēlēta amatam.
Tāpat neesot skaidrs arī tas, kādas ir kandidātes ieceres darbā VID.
Petīcijā norādīts, ka Valsts kancelejai jāveido jauns, atklāts konkurss, kurā tiek aktīvi uzrunāti profesionāli kandidāti, piesaistīti personālatlases speciālisti un piedāvāts atbilstošs atalgojums.
Finanšu ministre Dana Reiznieces-Ozola pagājušajā nedēļā oficiāli izvirzīja Koļegovu VID vadītāja amatam, šonedēļ valdībā bija paredzēts viņu apstiprināt jaunajā amatā, taču visi partijas "Vienotība" ministri balsoja pret, tādēļ jautājums par nedēļu tika atlikts.
Samoilovs: Ja zaudējām, tātad nospēlēju slikti.
Pludmales volejbolisti Aleksandrs Samoilovs un Jānis Šmēdiņš cerējuši uz godalgu Riodežaneiro olimpiskajās spēlēs, tomēr, netiekot pie tās, nav atšķirības, kurā vietā noslēgt sacensības, pēc izstāšanās no turnīra pauda Samoilovs.
Viens no pasaules spēcīgākajiem pludmales volejbola pāriem ceturtdien apakšgrupu turnīra noslēdzošajā un izšķirošajā spēlē ar 1-2 (16:21, 22:20, 7:15) zaudēja brazīliešiem Evandru Gonsalvešam Oliveiru un Pedru Solbergam Salgadu, noslēdzot savu dalību četrgades nozīmīgākajā sporta forumā.
Trijos apakšgrupas mačos Latvijas sportisti guva vienu uzvaru, bet tāda pat attiecība bija vēl diviem pāriem.
Turpinājumā tika skaitīta trīs pāru savstarpējā mazo punktu attiecība, kas pēc šajā mačā ciestā pārliecinošā zaudējuma visnelabvēlīgākā bija tieši Latvijas duetam.
"Pirmajā setā bijām vadībā, bet no 16:15 tā arī palikām uz 16 punktiem", spēles gaitu atcerējās Šmēdiņš.
Pat nezinu, kā atlikušajā seta daļā palikām bez punktiem.
Tā spēlēt nedrīkst.
Pēc tam otrajā setā viss bija kārtībā un seta galotnē izdevās lauzt spēli, turklāt tam vajadzēja būt labam pamatam arī trešajam setam.
To iesākām līdzīgi, bet pēc tam, kad samainījāmies pusēm, rezultāts auga tikai vienai komandai.
Mums bija pārāk daudz kļūdu uzbrukumā.
Apakšgrupā visas komandas bija līdzīgas, gandrīz visos mačos bija trīs seti, tāpēc svarīgi bija mazie punkti.
"Vajadzēja nospēlēt līdzīgāk, nevis vairākkārt atdot 3-4 punktus pēc kārtas", teica sportists.
Zinājām, ka Evandru var uzservēt.
"Pirmajā setā tikām ar to galā, otrajā ielaidām 1-2 punktus, bet trešajā pie +4 jau viņam aizgāja spēle", atcerējās Šmēdiņš.
Mēģinājām parādīt labāko spēli.
Brīžiem sanāca, brīžiem nē.
Kopvērtējuma situāciju pirms mača neskatījos, bet bija zināms, ka vajadzēja pēc iespējas vairāk mazos punktus.
"Ja zaudējām, tātad nospēlēju slikti", pauda Samoilovs.
No Evandru gaidījām labu servi un ar to pirmajos setos arī diezgan labi tikām galā, bet trešajā viņam atvērās serve un bija grūti veidot uzbrukumu.
Savukārt es uzņemšanā daudz kļūdījos tieši pie Pedru serves, bet ar to bija jātiek galā.
Samoilovs stāstīja, ka pretēji iepriekšējam mačam šodien sportistiem nebija nervozitātes.
"Gājām, spēlējām, arī aizsardzība bija, tomēr vajadzēja labāku serves uzņemšanu", pauda sportists.
"Viņi labi spēlēja un beigās jau sanāca uz "urrā"".
Pirms turnīra jau uzreiz teicām, ka izloze ir neērtākā, kāda varēja būt.
Mums bija izredzes cīnīties arī par pirmo vietu, bet netikām pat ārā no grupas.
"Visi no mums gaidīja medaļu un arī mēs no sevis, bet pēc tam jau vairs nav atšķirības - 25.vieta vai ceturtā", teica Samoilovs, kurš prognozēja, ka duets turpinās spēlēt kopā arī nākotnē.
Domāju, ka jautājumu nebūs un turpināsim spēlēt kopā, jo šis ir tikai viens turnīrs.
Samoilovam Riodežaneiro bija jau trešās olimpiskās spēles karjerā, jo 2008.gadā Pekinā viņš startēja kopā ar Mārtiņu Pļaviņu, bet pirms četriem gadiem Londonā spēlēja kopā ar Ruslanu Sorokinu.
Tikmēr Šmēdiņam šis bija otrais starts Olimpiādē.
"Latvenergo" seko gāzes tirgus atvēršanas procesam arī no potenciāla tirgotāja pozīcijas.
Valsts energokompānija "Latvenergo" seko gāzes tirgus atvēršanas procesam gan no patērētāja, gan arī potenciāla tirgotāja pozīcijas, sacīja uzņēmuma preses sekretāre Ivita Bidere.
"Lēmumu par to, vai nākotnē "Latvenergo" gāzes tirgum pievienosies arī kā tirgotājs, noteiks tas, kāds gāzes tirgus modelis un tiesiskais regulējums tiks izveidots."
"Tādēļ no savas puses aktīvi iesaistāmies normatīvo aktu izveidē un komentēšanā, kā arī iesniedzam savus priekšlikumus", pauda Bidere.
Aģentūra BNS jau rakstīja, ka Ekonomikas ministrija (EM) sadarbībā ar Sabiedrisko pakalpojumu regulēšanas komisiju un energokompāniju "Latvijas Gāze" izstrādājusi Ministru kabineta noteikumu projektu "Dabasgāzes tirdzniecības un lietošanas noteikumi" kas mainīs esošos dabasgāzes tirgus darbības principus, no 2017.gada 3.aprīļa dabasgāzes lietotājiem nodrošinot tiesības brīvi izvēlēties dabasgāzes tirgotāju.
Strādājot pie jaunā dabasgāzes tirgus regulējuma, EM mērķis ir dabasgāzes tirdzniecības procesu padarīt pēc iespējas vienkāršāku un lietotājam saprotamu.
Tāpēc kā efektīvākais un lietotājam ērtākais apkalpošanas risinājums izvēlēts "tirgotāja centriskais modelis", kurā visas darbības saistībā ar klientu apkalpošanu nodrošina tirgotājs - viens līgums, viens rēķins un viena informācijas nodrošināšanas un klientu apkalpošanas vieta, sadales sistēmas operatora ziņā atstājot dabasgāzes sadales sistēmas tehniskos jautājumus.
Līdzīgs risinājums patlaban tiek īstenots elektroenerģijas tirdzniecībā.
Atgādinām, ka mājsaimniecības lietotājiem paredzēta pakāpeniska tirgus atvēršana - arī pēc 2017.gada 3.aprīļa tie mājsaimniecības lietotāji, kuri nevēlēsies izvēlēties citu dabasgāzes tirgotāju, varēs turpināt saņemt dabasgāzi no esošā tirgotāja par regulētu cenu, tādējādi kļūstot par saistītajiem lietotājiem.
"Šādā gadījumā, pienākums piegādāt dabasgāzi saistītajiem lietotājiem par regulētu cenu ir noteikts publiskajam tirgotājam", informēja ministrijā.
Savukārt komersantiem būs jāizvēlas dabasgāzes tirgotājs, ar kuru jāslēdz dabasgāzes tirdzniecības līgums.
Līdz dabasgāzes tirdzniecības līguma noslēgšanai noteiktu laika posmu komersantiem dabasgāzes tirdzniecību nodrošinās līdzšinējais dabasgāzes tirgotājs par tā noteiktu cenu.
Ministru kabineta noteikumu projektā detalizēti atrunāti dabasgāzes tirgotāja, sistēmas operatora un lietotāju tiesības un pienākumi.
Noteikumi nosaka kārtību, kādā lietotājiem piegādā dabasgāzi un pārtrauc tās piegādi, dabasgāzes sistēmas drošas lietošanas prasības, tirgotāja, publiskā tirgotāja, sistēmas operatora, lietotāja un gazificētā objekta īpašnieka tiesības un pienākumus dabasgāzes piegādē un lietošanā; kārtību, kādā veicami norēķini par saņemtajiem pakalpojumiem, nokavējuma procentu apmēru, tirgotāju maiņas kārtību un lietotāju apgādi dabasgāzes piegādes traucējumu gadījumā; kārtību, kādā dabasgāzes piegādi saistītajiem lietotājiem nodrošina publiskais tirgotājs.
Vēsākais rīts kopš jūnija, vietām īslaicīgi līst.
Piektdienas saullēktā gaisa temperatūra teju visā Latvijā ir +6..+9 grādi, divos naktī Mērsragā reģistrēti +4,7 grādi, kas ir zemākā atzīme kopš 14.jūnija, liecina Latvijas Vides, ģeoloģijas un meteoroloģijas centra dati.
Nedaudz virs +10 grādiem gaisa temperatūra naktī saglabājusies tikai Liepājā.
Mākoņu daudzums valstī kopumā ir mazs, vietām īslaicīgi līst, stiprāk Kurzemē un Ziemeļvidzemē.
Pūš lēns dienvidu vējš.
Rīgā sešos rītā gaiss atdzisis līdz +8..+9 grādiem, starptautiskajā lidostā līdz +6 grādiem.
Pūš dienvidu, dienvidaustrumu vējš 3-5 metri sekundē.
Maksimālā gaisa temperatūra ceturtdien Latvijas Vides, ģeoloģijas un meteoroloģijas centra novērojumu tīklā bija no +15,2 grādiem Alūksnē līdz +19,9 grādiem Jelgavā.
Piektdien saule mīsies ar mākoņiem.
Piektdiena Latvijā būs samērā saulaina, gubu mākoņi vietām atnesīs īslaicīgu lietu.
Dominējot mērenam rietumu vējam, gaiss sasils līdz +17..+20 grādiem.
Rīgā kāds mākonis vietām var atnest nelielu īslaicīgu lietu, saule gaisu sasildīs līdz +19 grādiem.
Laikapstākļus nosaka anticiklona atzars, atmosfēras spiediens 761-764 dzīvsudraba staba milimetri jūras līmenī.
Augstākā gaisa temperatūra Eiropā 11.augustā bija +38..+39 grādi Spānijā, Grieķijā un Kiprā.
Zemākā gaisa temperatūra naktī uz piektdienu -3..-8 grādi kalnos Eiropas ziemeļu un centrālajā daļā.
Aspazijas bulvārī aiztur iereibušu un bruņotu vīrieti.
Valsts policija (VP) piektdien Aspazijas bulvārī aizturējusi iereibušu un bruņotu vīrieti, pastāstīja VP pārstāve Gita Gžibovska.
VP saņēmusi informāciju par to, ka pa Aspazijas bulvāri staigā neadekvāts vīrietis, kurš ir bruņojies ar ieroci un izskatās stipri iereibis.
Ekipāža, kas devās uz izsaukumu, cieta satiksmes negadījumā, un vīrieti aizturēja cita ekipāža.
Pie iereibušā vīrieša atrasts gāzes ierocis.
Jau ziņots, ka piektdien, steidzoties uz izsaukumu, Rīgas centrā varējusi Valsts policijas (VP) mašīna.
Negadījums noticis, braucot uz A kategorijas izsaukumu jeb dodoties novērst situāciju, kurā ir apdraudēta cilvēka veselība vai dzīvība.
Tomēr Barona un Dzirnavu ielas stūrī notikusi sadursme ar kādu vieglo automašīnu.
Ministre: nākamnedēļ plānots spriest par VID ģenerāldirektora atalgojuma palielināšanu.
Finanšu ministre Dana Reizniece-Ozola (Zaļo un zemnieku savienība (ZZS)) nākamnedēļ plāno ar Ministru prezidentu Māri Kučinski (ZZS) un valdības koalīcijas partneriem runāt par Valsts ieņēmumu dienesta (VID) ģenerāldirektora atalgojuma palielināšanu.
Reizniece-Ozola piektdien žurnālistiem norādīja, ka jautājums par VID ģenerāldirektora atalgojuma palielināšanu ir jārisina steidzami, lai šo amatu padarītu pievilcīgāku iespējamajiem atkārtotā konkursa pretendentiem.
Tāpat nākamnedēļ tikšot runāts par konkursa nosacījumu maiņu.
Ministre arī uzsvēra, ka viņai nav padomā kāds konkrēts kandidāts, ko uzrunāt pretendēt uz vakanto amatu.
Vienlaikus Reizniece-Ozola pauda viedokli, ka Valsts vides dienesta vadītāja Inga Koļegova būtu bijusi laba VID ģenerāldirektore.
Savukārt attiecībā uz pašreizējo VID vadītājas pienākumu izpildītāju Daci Pelēko, kura paudusi gatavību pretendēt uz šo amatu, ministre atkārtoti pauda viedokli, ka jaunajam VID ģenerāldirektoram vajadzētu būt "skatam no malas" un tam nevajadzētu nākt no VID struktūras.
Viņa arī uzsvēra, ka gaida, kad no atvaļinājuma atgriezīsies Saeima, lai pēc iespējas drīzāk virzītu likumu grozījumus, kas nepieciešami VID reorganizācijai.
Aģentūra BNS jau vēstīja, ka Valsts vides dienesta vadītāja Inga Koļegova finanšu ministrei Danai Reizniecei-Ozolai (ZZS) iesniegusi iesniegumu, kurā atsauc savu kandidatūru uz VID ģenerāldirektora amatu.
Iesniegumā viņa pauda, ka tā nav viegla izvēle, bet pēdējo divu nedēļu laikā viņas tuvinieki ir piedzīvojuši nopietnu emocionālu spiedienu, lai gan nav veikuši nekādas ar likumu nosodāmas darbības.
Tāpat Koļegova norādīja, ka viņas kandidatūras apspriešana ir vairojusi pretrunas valdošās koalīcijas partiju starpā, kas arī nav pieņemami.
Ziņots arī, ka iepriekšējā VID ģenerāldirektore Ināra Pētersone jūnija beigās atstāja amatu.
Naftas cenas turpina kāpt; pieaug biržu indeksi ASV un Eiropā, kā arī ASV dolāra vērtība.
Naftas cenas pasaulē piektdienas rītā turpina pieaugumu, investoru noskaņojumu pozitīvu ietekmējot Saūda Arābijas naftas lietu ministra izteikumiem, kas pastiprina gaidas, ka lielākās naftas ieguvējvalstis septembrī gaidāmajā OPEC sanāksmē rīkosies, lai stabilizētu pasaules naftas tirgu.
Trīs galvenie ASV biržu indeksi ceturtdien sasniedza rekordaugstu līmeni, kas nebija novērots kopš 1999.gada.
Galvenais pozitīvais faktors tirgū bija naftas cenas kāpums un vairāku lielo kompāniju spēcīgie finanšu rādītāji.
Naftas cenas kāpums un spēcīgi vairāku kompāniju finanšu rādītāji ceturtdien bija iemesls arī Eiropas biržu indeksu kāpumam.
ASV dolāra vērtība ceturtdien pieauga attiecībā pret eiro, attiecībā pret Lielbritānijas mārciņu un attiecībā pret Japānas jenu.
Ņujorkas biržas elektroniskajā tirdzniecībā WTI markas jēlnaftas cena piegādēm septembrī ceturtdien pieauga par 1,78 ASV dolāriem līdz 43,49 dolāriem par barelu.
"Brent" markas jēlnaftas cena piegādēm oktobrī Londonas biržā palielinājās par 1,99 dolāriem - līdz 46,04 dolāriem par barelu.
Konservu ražotāja "Zilā lagūna" apgrozījums pērn sarūk par 33,8%.
Konservu ražotāja "Zilā lagūna" apgrozījums pērn bija 4,202 miljoni eiro, kas ir par 33,8% mazāk nekā gadu iepriekš, savukārt kompānijas zaudējumi samazinājās 5,7 reizes - līdz 904,7 tūkstošiem eiro, liecina datu bāzē "Lursoft" publicētais gada finanšu pārskats.
Uzņēmuma vadības ziņojumā teikts, ka 2015.gadā kompānija strādāja ar zaudējumiem, kas radušies vairāku iemeslu dēļ, tostarp saistībā ar pastāvīgu apgrozāmo līdzekļu trūkumu, ko izraisīja "Unicredit Bank" aiziešana no Baltijas tirgus, pārtraucot iepriekš spēkā esošo kredītlīniju, un atstājot "Zilo lagūnu" ar noslēgtiem līgumiem bez iespējas tos izpildīt.
Līdz ar to kompānijai nebija pietiekamu līdzekļu, lai iepirktu lētākas izejvielas lielos apjomos un saņemtu apjoma atlaidi.
Attiecīgās bankas aiziešana no Latvijas tirgus arī liedza kompānijai īstenot Eiropas Savienības struktūrfondu atbalsta projektus, kas būtu ļāvis ražotnei iegādāties jaunu ražošanas aprīkojumu un modernizēt infrastruktūru.
Tāpat uzņēmuma finanšu radītājus aizvadītājā gadā negatīvi ietekmēja izejvielu cenu kāpums un klientu nevēlēšanās maksāt vairāk par uzņēmuma saražotajām precēm.
"Tikai 2016. gada jūlija otrajā pusē klienti atzina cenu izmaiņas un bija gatavi iegādāties preces par jaunajām - augstākajām - cenām", norāda kompānijas vadība.
Tāpat 2015.gadā "Zilā lagūna" sāka pārrunas ar potenciālajiem investoriem, tostarp uzņēmuma kustamās un nekustamās mantas vērtēšanu.
Investori jau ir bijuši pie kompānijas lielākā kreditora "Unicredit Leasing", kur puses ir iepazinušās un pārrunājušas iespējamos investīciju plānus.
Vienlaikus kompānijas darbību un attīstību pozitīvi ietekmēja 2014. un 2015.gadā sāktā restrukturizācijas un optimizācijas plāna īstenošana dzīvē.
Šis plāns sevī ietvēra tehnoloģisko procesu uzlabošanu un optimizāciju, kas ļauj sasniegt lielāku ražošanas produktivitāti un jaudu.
"Tika iegādātas vairākas iekārtas, kas nodrošina lielāku ražošanas ātrumu", norādīja kompānijas vadība.
"Zilā lagūna" vadība atzīmē, ka iegādātais aprīkojums 2016.gadā ļaus kompānijas ražotnei pildīt tādus pasūtījumus, kas līdz šim nebija iespējami.
Pirmā produkcijas partija, kas tiks ražota uz šī aprīkojuma, būs gatava augustā.
Tā kā jau ir parakstīti nodomu protokoli par produkta pārdošanu, viss saražotais tiks pārdots atbilstoši nodomu protokoliem.
Jaunais produkts palielinās apgrozījumu par apmēram 300 tūkstošiem eiro mēnesī", norāda kompānijas vadība.
Tāpat kompānija 2016.gada augustā plāno parakstīt sadarbības līgums par zivju produkcijas piegādēm uz Irāku.
"Zilā lagūna" 2016.gadā ir aizsūtījusi pirmo eksperimentālo konteineru uz Izraēlu, paplašinājusi noieta tirgu uz Kipru un šogad septembrī parakstīs sadarbības līgumu ar jaunu lielveikalu ķēdi ASV.
Visu iepriekšminēto pasākumu rezultātā kompānija plāno palielināt apgrozījumu.
2014.gadā "Zilā lagūna" strādāja ar 6,347 miljonu eiro apgrozījumu un 5,113 miljonu eiro zaudējumiem.
"Zilā lagūna" ir dibināta 1997.gadā un tās pamatkapitāls ir 1,156 miljoni eiro.
Uzņēmums pieder divām Latvijas privātpersonām - Mihailam Kaidanovam (89,11%) un Igoram Širšonam (10,89%).
Laipni aicināti pl. 15 pie muzeja sagaidīt kino dīvu Zāru Leanderi un piedalīties preses konferencē.
Rīgu var uzskatīt dievinātās kino dīvas Zāras Leanderes karjeras sākuma un iedvesmas pilsētu.
Zāras Lenderes ciemošanās pie krustmātes Rutas, kas bija zviedru vēstnieka Latvijā kundze, Rīgā 1924. gadā izvērtās liktenīga, jo tieši viņa atklāja Zāras Leanderes sievietei neparasto zemo kontraltu, kuru viņa iemēģināja debitējot uz Rīgas kabarē teātra skatuves.
Varbūt tieši nejaušā jaušība Rīgā, kļuva par liktenīgo pagriezienu Zāras radošajā ceļā pretī pasaules slavai.
Rīga Zārai Leanderei saistījās ar siltām atmiņām, un viņa cerēja atbraukt uz Rīgu viesizrādēs, taču diemžēl šīm cerībām nebija lemts piepildīties, jo sākās Otrais pasaules karš.
Izmantojot izrādes formu, šī tikšanās būs iespējama Rīgas svētkos 2016 un izcilās Zāras Leanderes lomā iejutīsies lieliskā Ieva Kerēvica.
Aglonas apkaimē noteikti plaši satiksmes ierobežojumi.
Lai nodrošinātu Vissvētākās Jaunavas Marijas Debesīs uzņemšanas svētku dalībnieku drošību, sākot no šī gada 12. augusta plkst. 17.00 līdz 15. augusta plkst. 18.00 tiks slēgta kravas auto tranzītsatiksme pa vairākiem valsts autoceļiem Aglonas apkaimē, informēja VAS Latvijas Valsts ceļi.
Uz Aglonas svētku dalībniekiem un sabiedrisko transportu šie ierobežojumi neattieksies.
Jāņem vērā, ka autoceļa P62 Krāslava-Preiļi-Madona posmā no Krāslavas līdz Krāslavas stacijai (0,80.-4,00. km) notiek būvdarbi un būvobjektu Aglonas svētkos varēs šķērsot tikai sabiedriskais transports un gājēji.
Pārējiem satiksmes dalībniekiem satiksme tiks nodrošināta pa apbraucamo ceļu - shēma pievienotajā failā.
Tradicionāli uz šiem svētkiem ierodas liels dalībnieku skaits, tajā skaitā svētceļnieki.
Tādēļ autobraucējiem jābūt īpaši uzmanīgiem, jo dažādos autoceļu maršrutos virzienā uz Aglonu būs intensīva gājēju kustība.
Aicinām autovadītājus ar izpratni izturēties pret ieviestajiem satiksmes ierobežojumiem, ievērot satiksmes organizācijas kārtību, kā arī rēķināties ar iespējamu garāku ceļā pavadīto laiku.
Ūdens temperatūra visās ūdenstilpēs noslīdējusi zem +20 grādiem.
Līdz ar vēso laiku turpinās ūdens temperatūras pazemināšanās, un patlaban visās upēs un ezeros, kā arī jūrā tā ir zem +20 grādiem, liecina Latvijas Vides, ģeoloģijas un meteoroloģijas centra dati.
Jūrā ūdens atdzisis līdz +16..+18 grādiem, Rīgas līča rietumu piekrastē vēja ietekmē ūdens temperatūra vietām noslīdējusi līdz +13 grādiem, Rojā brīžiem līdz +9 grādiem.
Lielupē un Daugavā, kā arī lielajos ezeros ūdens temperatūra ir +18..+20 grādu, citās ūdenstilpēs +14..+19 grādu.
Pirms gada ūdens temperatūra upēs un ezeros 12.augustā vietām sasniedza +24..+25 grādus, Rīgas līča dienvidu piekrastē bija līdz +22 grādiem silts ūdens.
Latvijas robežas tuvumā identificēta Krievijas armijas lidmašīna.
Latvijas robežas tuvumā identificēta Krievijas armijas lidmašīna, aģentūra BNS uzzināja Nacionālajos bruņotajos spēkos.
NBS informē, ka piektdien patruļlidmašīnas virs Baltijas jūras neitrālajiem ūdeņiem pie Latvijas teritoriālās jūras robežas identificējušas Krievijas bruņoto spēku lidmašīnu "IL-20".
Aģentūra BNS jau vairākkārt vēstījusi, ka Krievijas armijas lidmašīnas un Jūras spēku kuģi pie Latvijas robežām tiek konstatēti regulāri.
Izklaides parkā Anglijā noticis seksuāls uzbrukums diviem bērniem.
Anglijas pilsētas Berkšīras policija meklē uzbrucēju, kurš izklaides parkā "Legoland" seksuāli izmantojis divas sešus gadus vecas meitenes, vēsta "Daily Mail".
Policija lūgusi vecākus izpētīt izklaides parkā uzņemtās fotogrāfijas, jo iespējams tajās redzams uzbrucējs.
Meitenes pastāstījušas par notikušo vecākiem.
Vīrietis bijis meitenēm nepazīstams, baltas ādas krāsas un aptuveni 20 gadus vecs.
Kurdu aktīvisti ieņem Vācijas sabiedriskās raidorganizācijas ēku.
30 cilvēku liela kurdu grupa ceturtdienas vakarā ieņēma sabiedriskās raidorganizācijas WDR ēku Diseldorfā, kur sarīkoja gandrīz divas stundas ilgu protesta akciju, ziņo Vācijas policija.
Demonstranti, kas ieradās ar līdzi paņemtiem plakātiem, skandēja dažādus saukļus, cenšoties pievērst uzmanību pašreizējai situācijai Turcijā.
Amatpersonas vēsta, ka demonstrācija visumā noritējusi mierīgi un protestētāji pēc darbinieku lūguma ēku galu galā brīvprātīgi atstājuši.
Apdrošinātājs izmaksā kompensāciju trešdien lidostā atceltā avioreisa pasažieriem.
If Apdrošināšana izmaksājusi ceļojuma apdrošināšanas atlīdzību kādai ģimenei par trešdien, 10. augustā lidostā "Rīga" atcelto avioreisu, kura dēļ nācās atteikties no iecerētā mūzikas festivāla apmeklējuma.
11. augustā If Apdrošināšanā no kāda klienta tika saņemts atlīdzības pieteikums.
Ģimene bija ieplānojusi doties uz mūzikas festivālu Beļģijā, taču, tā kā trešdien lidostā atcelto avioreisu dēļ tas nebija iespējams, klientam tika aprēķināta atlīdzība par naktsmītņu rezervāciju, ko vairs nevarēja atcelt, kā arī par iegādātajām festivāla biļetēm 204 eiro apmērā.
Savukārt par lidmašīnas biļetēm iztērēto naudu klientiem ir apsolījusi atlīdzināt aviokompānija.
If Apdrošināšana no visām ceļojumu apdrošināšanas atlīdzībām vidēji 15% gadījumu ir izmaksājusi kompensāciju par ceļojuma pārtraukšanu vai atcelšanu.
"Šādās reizēs tiek atlīdzināti izdevumi par biļešu iegādi, atdošanu vai apmaiņu, kā arī par naktsmītnes rezervāciju", stāsta If Apdrošināšanas Personu risku apdrošināšanas produkta vadītāja Dagnija Rutka.
Kā zināms, 10. augusta vakarā uz lidostas "Rīga" skrejceļa tehnisku problēmu dēļ apstājās privāta lidmašīna, tāpēc tikai atcelti vairāki izlidojošie reisi, bet vairākus ienākošos reisus nācās novirzīt uz citām lidostām.
Kaimiņa remonta dēļ vīrietis tiek pie sadrupušiem griestiem un spiests pamest mājas.
LTV raidījumā "4.studija" vērsās Dmitrijs Saidjaševs, kura kaimiņš sācis kapitālo remontu savā dzīvoklī, un kopš tā laika Dmitrijam no griestiem drūp apmetums un nav pārliecības, ka uzturēties dzīvoklī ir droši.
Problēma ir tāda, ka mani kaimiņi veica patvaļīgu būvniecību un manā dzīvoklī ir bojāti griesti.
Tad es informēju Rīgas būvvaldi, namu pārvaldnieku un citas organizācijas.
Būvvalde teica, ka mēs neesam nekāds operatīvais dienests un mums nav nekāda eksperta.
"Dzīvokļa īpašniekam ir jāiet Latvijas Inženieru savienībā, un no turienes būs kāds eksperts", stāsta Dmitrijs.
Pieaicinātais eksperts ieradies, fiksējis notikušo un atzinis, ka pārsegums esot neapmierinošā stāvoklī.
Taču kopš pirmā Dmitrija iesnieguma būvvaldē pagājis mēnesis, un līdz šīs nedēļas sākumam tā arī neviens nespēja atbildēt, vai atrašanās dzīvoklī nav dzīvībai bīstama.
Būvvaldē teica - tāda ir likumdošana, gaidiet, ja neesat apmierināti, rakstiet visiem pēc kārtas.
"Tad rakstīju Rīgas domei, bet viņi pārsūtīja namu pārvaldniekam, tad namu pārvaldnieks atkal uz būvvaldi, un tad ir strupceļš", stāsta Dmitrijs.
Pēc visas papīru kaudzes izskatīšanas skaidrs ir tas, ka būvdarbi ir apturēti, kaut ik pa brīdim var dzirdēt, ka kāds tur strādā.
Vēl divu mēnešu laikā esot jāveic ekspertīze un sešu mēnešu laikā dzīvokļa īpašniekam, kurš veic remontdarbus, visi šie defekti esot jānovērš.
Neatkarīgais eksperts savu atzinumu ir izstrādājis, bet būvvalde to uzskata par nepilnīgu un virspusēju.
Eksperts nav norādījis, vai ir skarts šajā nesošajā konstrukcijā esošais metāla režģojums, līdz ar to nav pārliecības, ka apakšējā dzīvokļa īpašniekam tiek radīts apdraudējums.
"Tāpēc mēs esam pieprasījuši papildu skaidrojumu no šī eksperta", stāsta Rīgas pilsētas būvvaldes pārstāve Ilze Žūka.
Neskatoties uz aizliegumu veikt jebkādus remontdarbus augšējā dzīvoklī, no turienes aizvien dzirdams, ka celtniecība turpinās.
Sods par patvaļīgu būvniecību bez būvatļaujas ir no 70 līdz 700 eiro, bet konkrētajā gadījumā sods var būt krietni bargāks.
Kamēr tiek gaidīts eksperta atzinums, būvvalde pieņēmusi lēmumu, ka abus dzīvokļus nedrīkst ekspluatēt - gan to kurā notiek būvdarbi, gan Dmitrija dzīvokli.
"Šis ir būvvaldes praksē nebijis gadījums, kad šādā veidā savas nezināšanas vai vienkārši nevēlēšanās dēļ iedzīvotāji, iespējams, radījuši apdraudējumu ne tikai savā īpašumā, bet arī apakšējā īpašuma īpašniekam, kā rezultātā šis īpašnieks nevar ekspluatēt savu īpašumu", stāsta būvvaldes pārstāve.
Tagad Dmitrijam atliek meklēt citu vietu, kur dzīvot - pie radiem, draugiem, viesnīcā vai arī īrēt citu dzīvokli.
Bet radušos zaudējumus Dmitrijs var censties piedzīt no kaimiņa civiltiesiskā kārtā, kas gan var aizņemt ļoti daudz laika.
Patvaļīgās būvniecības dēļ abos dzīvokļos uzturēties šobrīd ir aizliegts, līdz būvinženieris dos savu slēdzienu, un to var nākties gaidīt pat trīs nedēļas.
Radušies zaudējumi būs jāsedz tā dzīvokļa īpašniekam, kurā notikuši remontdarbi.
Šī dzīvokļa īpašniekam tādēļ, ka būvvaldes teikto nav ņēmis vērā, draud arī cietumsods uz laiku līdz sešiem mēnešiem.
Uzmini nu!
Cik lauvēnu šajā bildē?
Pareizā atbilde - pieci.
Ukrainā Demidovas zoodārzā netālu no Kijevas piedzimuši pieci balti lauvēni.
Visi jūtas labi un dažreiz uzšņāc kopējam, neskatoties uz to, ka kopējs mazuļus baro.
Bijušās Ķemeru sanatorijas pārveide par pieczvaigžņu viesnīcu izmaksās 22 miljonus eiro.
Bijušās Ķemeru sanatorijas pārveide par pieczvaigžņu viesnīcu "Park Hotel Ķemeri" izmaksās 22 miljonus eiro, aģentūrai LETA stāsta topošās viesnīcas pārvaldītājas SIA "Park Hotel Ķemeri" pārstāve Gita Želve.
Viesnīcas izveide ir pirmais Ķemeru bijušās sanatorijas atjaunošanas posms.
Otrais posms būs "wellness" jeb labsajūtas klīnika, ko plānots atklāt 2022.gadā, kamēr viesnīcas atklāšana paredzēta 2018.gada maijā.
Želve atzīmē, ka precīzas klīnikas izmaksas patlaban vēl nav zināmas.
Taču viņa norāda, ka tā atradīsies bijušās Ķemeru kūrorta poliklīnikas ēkā, kuras platība ir aptuveni 12 000 kvadrātmetru.
Klīnika būs izvietota trīs stāvos.
"Park Hotel Ķemeri" un iecerētās klīnikas īpašnieks ir starptautiskais fonds "G Capital Europe", kas investē Eiropas aktīvos.
"G Capital Europe" īpašnieki ir vairāki investori, kuri iegulda naudu šajā fondā, norāda Želve.
Kā iepriekš teica "G Capital Europe" izpilddirektors Džordžs Džouns, bijušās kūrorta poliklīnikas izveidē plānots ieguldīt 12 līdz 15 miljonus eiro, kopumā investīciju apjomam pārsniedzot 30 miljonus eiro.
Jau vēstīts, ka kultūrvēsturiskā parka atjaunošanā vairāk nekā 42 hektāru platībā, pievedceļu un ielas posmu atjaunošanā, interaktīva dabas tūrisma objekta izbūvē, teritorijas labiekārtošanā un autostāvvietu izbūvē Emīla Dārziņa ielā, kas veicinās Jūrmalas pilsētas sociālekonomisko attīstību un tūristu skaita pieaugumu, Jūrmalas dome plāno piesaistīt no Eiropas Savienības fondu līdzekļiem 14,5 miljonus eiro, līdzfinansējot ar trīs līdz četriem miljoniem eiro.
Līdz 2017.gada vidum paredzēti projektēšanas darbi, bet būvdarbi un sakārtošanas darbi sāksies nākamā gada rudenī.
Kā ziņots, vēsturiskajā sanatorijas kompleksā "Ķemeri" plānots veidot pieczvaigžņu viesnīcu "Park Hotel Ķemeri" un "wellness" jeb labsajūtas klīniku.
Tomēr rekonstrukcija ieilga.
Savukārt 2010.gada pārskatā vēl tika apgalvots, ka "Ominasis" regulāri komunicējot ar viesnīcu operatoru "Kempinski", kas turpina nodrošināt ikdienas tehnisko kontroli sanatorijā "Ķemeri"", un jau 2011.gadā noteikti tikšot "pabeigta topošās viesnīcas "Ķemeri" rekonstrukcija" un nekavējoties sākšoties sagatavošanas darbi "Kempinski" ķēdes viesnīcas atvēršanai.
2014.gada oktobrī savu gatavību iegādāties maksātnespējīgajai "Ominasis Latvia" piederošo Ķemeru sanatorijas mantas kopumu izsolē apliecināja "Park Hotel Ķemeri", taču mēnesi vēlāk izsole tika atzīta par nenotikušu, jo uzvarētājs nebija noteiktajā laikā samaksājis par pirkumu.
Pārdošanas cena tika noteikta atbilstoši pēdējās nenotikušās izsoles sākumcenai - 2,86 miljoni eiro.
Kā aģentūru LETA informēja pilsētas domes pārstāve Ieva Aile, pašvaldība, parakstot protokolu, apliecinājusi, ka ar Eiropas Savienības struktūrfondu līdzfinansējuma atbalstu sakārtos pieguļošo infrastruktūru - atjaunos vēsturisko Ķemeru parku, izveidos interaktīvu dabas tūrisma objektu, sakārtos ceļus un autostāvvietas.
Prezidents operdziedātājam Antoņenko pasniegs Triju Zvaigžņu ordeni.
Valsts prezidents Raimonds Vējonis nākamnedēļ, 16.augustā, pasniegs Triju Zvaigžņu ordeņa III šķiru operdziedātājam Aleksandram Antoņenko, liecina prezidenta darba kārtība.
Triju Zvaigžņu ordeņa pasniegšanas ceremonija notiks Melngalvju namā plkst.13.
Kā liecina Latvijas Nacionālās operas un baleta (LNOB) sniegtā informācija, Antoņenko 1998.gadā absolvējis Jāzepa Mediņa Mūzikas koledžu, kur mācījies pūšaminstrumentu spēli un apguvis dziedāšanu pie Margaritas Gruzdevas.
Studējis Jāzepa Vītola Latvijas Mūzikas akadēmijas Vokālajā nodaļā Arvīda Lustes klasē.
Savukārt 1997.gadā sācis dziedāt Latvijas Nacionālās operas korī, bet 1998.gadā debitējis ar Oberto lomu G.F.Hendeļa operā "Alčīna".
Saņēmis "Lielo mūzikas balvu 2003" par vokālo sniegumu operu izrādēs un Verdi Rekviēmā.
Norādīts, ka 2004./2005.gada sezonā kļuvis par starptautiski atzītāko Latvijas tenoru, kuru angažē lielākie pasaules operteātri.
Kopš 2004.gada rudens viņš dzied "Diseldorfas Deutsche Oper am Rhein", Berlīnes un Grācas operā, Drēzdenes "Semperoper", Oslo un Stokholmas Karaliskajās operās, Londonas Koventgārdena operā, Montekarlo operā, Vīnes Valsts operā, kā arī Ženēvas, Drēzdenes un Diseldorfas operā un Zalcburgas Festivālā.
Antoņenko 2009.gadā ar lieliem panākumiem debitēja Metropolitēna operā Prinča lomā "Nārā".
Savukārt 2011.gadā Antoņenko ar Rikardo Muti un Čikāgas simfonisko orķestri dziedāja titullomu "Otello" Parīzes operā, Koventgārdena operā viņš dziedāja Luidži "Apmetņa" jauniestudējumā, kā arī Stokholmā piedalījās Kristofa Loja iestudētajā "Meitenē no Rietumiem".
Gadu vēlāk Antoņenko ar lieliem panākumiem dziedāja Otello lomu Londonas Koventgārdena operā.
Bijušā NATO komandiera Brīdlova e-pastu uzlauzuši Krievijas hakeri.
Hakeri, kas uzlauza ASV Demokrātu Nacionālās komitejas (DNC) datorus, iespējams, veikuši vairākus citus kiberuzbrukumus, arī uzlauzuši NATO Eiropas spēku bijušā komandiera Filipa Brīdlova e-pastu un Džordža Sorosa institūta "Atvērtā sabiedrība" serverus, ceturtdien vēstīja biznesa ziņu aģentūra "Bloomberg".
Hakeri iegūto informāciju publicējuši vietnē "DCLeaks.com".
Cita starpā tur ievietota arī Brīdlova sarakste un ziņas par Sorosa institūta darbu.
Hakeriem institūta datori bijuši pieejami veselu gadu.
Atbilstoši "Bloomberg" ziņām šos kiberuzbrukumus veikuši tie paši ar Krievijas specdienestiem saistītie hakeri, kas uzlauzuši DNC e-pastus.
Laikraksts "The Wall Street Journal" savukārt ziņo, ka ASV prezidenta Baraka Obamas administrācija šobrīd izskata jautājumu par jaunu sankciju noteikšanu Krievijai, šādi reaģējot uz DNC datoru uzlaušanu.
Lai ieviestu sankcijas, administrācijai būs oficiāli kiberuzbrukumā Demokrātiskās partijas serveriem jāapsūdz Krievija vai Krievijas varasiestāžu atbalstītie hakeri.
Kā ziņots, tīmekļa vietne "WikiLeaks" jūlijā publiskoja aptuveni 20 000 e-pasta vēstuļu, kas bija iegūtas no DNC datorsistēmas un no kurām noprotams, ka Demokrātu partijas līderi centušies kaitēt partijas kandidātes Hilarijas Klintones bijušā sāncenša Vermontas senatora Bērnija Sandersa kampaņai cīņā par demokrātu nomināciju startam prezidenta vēlēšanās.
Kā ziņoja ASV preses avoti, Federālais izmeklēšanas birojs, kas veic demokrātu serveru uzlaušanas izmeklēšanu, kā arī citi ASV specdienesti uzskata, ka Krievijas saistība ar kiberuzbrukumu ir teju neapšaubāma.
Makartnijs: Joko Ono klātbūtne apdraudēja "The Beatles".
Pols Makartnijs atzinis, ka Joko Ono klātbūtne radījusi leģendārās grupas "The Beatles" apdraudējuma sajūtu.
74 gadus vecā rokzvaigzne pašlaik uztur "labas" attiecības ar nelaiķa Džona Lenona atraitni, taču laikā, kad viņa devās grupu apciemot ierakstu studijā, Makartniju viņa biedēja, jo Ono bija vienīgā sieviete grupas dalībnieku - Džordža Harisona, Ringo Stāra, Lenona un Makartnija - starpā.
Kad dziedātājam jautāja par abu attiecībām, viņš žurnālam "Rolling Stone" atbildēja: "Tās ir patiesi labas."
Mēs tolaik jutāmies apdraudēti.
Kamēr mēs ierakstījām, viņa sēdēja uz pastiprinātājiem.
Lielākā daļa grupas to nevarēja paciest.
Mēs to spējām, taču ne visai veiksmīgi, jo bijām ļoti saspringti.
Nebijām seksisti, bet meitenes parasti nenāca uz ierakstu studiju, viņas ļāva mums darboties.
Kad Džons sāka satikties ar Joko, viņa nesēdēja kontroltelpā, bet gan mūsu četru vidū.
Grāvēja "Yellow Submarine" autors arī atzinis, ka tagad regulāri sazinās ar bijušo grupas biedru Ringo, un ik pa laikam apstiprina ierakstu studijas "Apple" darba plānus, taču visādi citādi "The Beatles" ir "beiguši darboties".
Jautāts, vai viņš vēl satiekas ar otru vienīgo vēl dzīvo leģendārās rokgrupas biedru, Makartnijs žurnālam "Rolling Stone" teica: "Bieži nē."
Mēs satiekamies sociālos pasākumos un ballītēs.
Taču uz sanāksmēm es gan neeju, jūtos nedaudz no tā norobežojies.
Es no "Apple" aizgāju smagās šķiršanās laikā.
Savā vietā uz sanāksmēm sūtīju Džonu Īstmenu un teicu: "Atstāsti man, ko visi saka, jo es nevaru ciest sēdēšanu pie tā galda".
Tas bija pārāk sāpīgi, it kā redzētu mirstam savu mājdzīvnieku.
Uzņēmums tagad strādā tā, ka es tikai noklausos visus ierakstus.
Es esmu daļa no apstiprināšanas procesa.
NASA klimata modelis: Venēra kādreiz bijusi apdzīvojama planēta
Balstoties uz NASA jaunākajiem klimatu modeļiem, Venēra kādreiz ir bijusi apdzīvojama planēta.
NASA Godarda kosmosa pētījumu institūta zinātnieki ir izstrādājuši modeli, lai izpētītu Venēras vēsturi, izmantojot rīkus un algoritmus, kādus izmanto arī klimata zinātnieki.
Modelis tika izstrādāts, lai noteiktu, vai uz Venēras, kuras virsma ir karsta, kur nav ūdens un kuras atmosfēra sastāv gandrīz tikai no oglekļa, kādreiz ir bijuši Zemei līdzīgi apstākļi.
Zinātnieki jau iepriekš ir izteikuši minējumus, ka Venēras lēnais griešanās ātrums ir izskaidrojams ar blīvo atmosfēru.
Taču jaunākās simulācijas liecina, ka uz Venēras kādreiz bijusi plāna, Zemei līdzīga atmosfēra un tā griezusies lēni.
Modelis arī aplūko Venēras agrāko topogrāfiju.
Uz planētas bijis vairāk sauso apgabalu nekā uz Zemes, taču uz tās bijis pietiekami daudz ūdens un ģeogrāfiskā daudzveidība, lai varētu veidoties dzīvība un neļautu iztvaikot ūdenim.
Agrīnās Venēras laikos Saule bija par 30 procentiem spožāka.
GISS modeļa simulācijā Venēras griešanās modelis atklāj, ka dienas gaišā daļa uz tās ilgst 2 mēnešus, preses relīzē paskaidroja GISS zinātnieks Antonijs Del Genio.
Šis process silda planētas virsmu un izraisa lietu, kas savukārt veido biezu mākoņu slāņus, kas darbojas kā lietussargs, pasargājot planētu no Saules karstuma.
Rezultātā veidojas mērena klimata temperatūra, kas patiesībā ir dažus grādus zemāka nekā temperatūra uz Zemes mūsdienās.
Modelis attēlo Venēras vēsturi, kas ir līdzīga evolūcijas teorijai, ko savās hipotēzēs izstrādājuši zinātnieki.
Lai gan kādreiz tā bijusi apdzīvojama, vairāku miljardu gadu gaitā Venēra bijusi pakļauta pārāk lielam karstumam un ultravioletajiem stariem.
Tās okeāni izgaroja, un garaiņus izdedzināja ultravioletie stari.
Ūdenim pilnībā izgarojot, pāri palika tikai plāna oglekļa dioksīda atmosfēra ar nāvējošu siltumnīcefektu izraisošu gāzi - Venēra, kādu mēs to pazīstam šodien.
Zinātnieki publicēja jaunā Venēras klimata modeļa rezultātus žurnālā „Geophysical Research Letters”.
Patriks Rojs atkāpjas no "Avalanche" trenera amata
Ceturtdien Kolorado "Avalanche" treneris un hokeja operāciju viceprezidents Patriks Rojs iesniedza atlūgumu, kā iemeslu minot, nepietiekamo ietekmi komandas lēmumu pieņemšanas procesā.
Kolorādo viceprezidents un ģenerālmenedžeris Džo Sakiks apstiprināja šo ziņu un informēja, ka klubs nekavējoties sāks meklēt jaunu treneri.
"Pēdējos trīs gadus esmu enerģiski, aizrautīgi un mērķtiecīgi pildījis savus pienākumus kā galvenais treneris un Kolorādo kluba hokeja operāciju viceprezidents," savā paziņojumā vēsta 50 gadus vecais Rojs.
Šīs vasaras laikā esmu daudz domājis, kā es varētu uzlabot komandas sniegumu, lai dotu tai nepieciešamo spožumu un sasniegtu augstāka līmeņa rezultātus.
Lai to sasniegtu, galvenā trenera un hokeja operāciju viceprezidenta vīzijām ir pilnībā jāsakrīt ar organizācijas vīzijām.
Viņam arī jābūt iespējai ietekmēt lēmumus, kas attiecas uz komandas sniegumu.
Šobrīd šie nosacījumi nav izpildīti.
Sakiks, kurš nolīga Roju 2013. gada 23. maijā, pateicās Rojam par viņa ieguldījumu komandā.
Sakiks teica, ka Patriks par savu lēmumu viņu informēja šodien.
Mēs novērtējam visu, ko viņš ir darījis organizācijas labā un vēlam viņam visu to labāko arī turpmāk.
Savā pirmajā sezonā ar "Avalanche" komandu 2013-2014. gadā Rojs tika atzīts par līgas labāko treneri un saņēma Džeka Adamsa balvu.
Viņš palīdzēja klubam sasniegt 112 punktus un pirmo vietu Centrālajā Divīzijā, bet izslēgšanas spēļu pirmajā raundā Kolorado komandu uzveica Minesotas hokejisti. Kopš tā laika, klubs jau divus gadus nav iekļuvis izslēgšanas spēlēs.
"Avalanche" noslēdza 2015.-2016. gada sezonu ar rezultātu 39-39-4 un palika piecus punktus aiz "Wild" komandas, neiegūstot Rietumu Konferences organizatoru otro īpašo uzaicinājumu.
Slavas zāles vārtsargs Rojs savā karjerā izcīnīja četrus Stenlija kausus - divus ar Monreālas "Canadiens" un divus ar "Avalanche".
Ziemeļjūras naftas platformas strādnieki atsāk sarunas un atliek streiku
Darbinieku streiki par Ziemeļjūras naftas platformu strādnieku atalgojumu ir atlikti, jo abas strīdā iesaistītās puses atsākušas sarunas, vēsta sarunu vadītāji.
Periodiski pret naftas apstrādes kompāniju „Wood Group” tiek rīkoti streiki uz Ziemeļjūras naftas platformām, kurās darbojas uzņēmums „Royal Dutch Shell”.
Kopējā paziņojumā teikts, ka „Wood Group” un „Unite” un „RMT” arodbiedrības piekritušas atsākt sarunas par strīda atrisināšanu.
Turpmāko nedēļu laikā ir paredzētas vairākas pilnas dienas tikšanās, kas sāksies nākamās nedēļas sākumā ar mērķi atkārtoti izskatīt problemātiskos jautājumus.
Arodbiedrības pavēstīja, ka viņu nesenie pasākumi, kas organizēti pēc vairāk kā 25 gadu pārtraukuma, ir vērsti pret plānoto algu samazinājumu 30 procentu apmērā.
Negatīvā tirgus spiediena dēļ „Wood Group” šogad samazināja algas Ziemeļjūrā strādājošajiem par 9 procentiem.
Jau 2014. gadā kompānija samazināja sauszemes strādnieku algas par 10 procentiem.
Kompānija skaidro, ka papildu algas samazinājumi ļautu kompānijai pārdzīvot tirgus lejupslīdi.
Savukārt „Shell” jau samazināja algas vairākiem tūkstošiem cilvēku un paziņoja par plāniem pārtraukt naftas un dabasgāzes darbību 10 valstīs, lai optimizētu savu darbu, gatavojoties liela mēroga apvienošanās darījumam ar britu enerģētikas uzņēmumu „BG Group”.
Enerģētikas kompānijas izjūt spiedienu krītošo naftas cenu dēļ, turklāt situāciju vel vairāk sarežģī Lielbritānijas lēmums pamest Eiropas Savienību.
Nedēļas sākumā Skotijas Parlamenta deputāts Deivs Andersons tikās ar strādnieku pārstāvjiem, lai apspriestu vienu no svarīgākajiem jautājumiem - Ziemeļjūras streiku plānus.
Viņš teica, ka Ziemeļjūra ir vitāli svarīga reģiona ekonomikai.
Savā ziņojumā viņš skaidro, ka Ziemeļjūrai un valstij kopumā nepieciešama ekonomika, no kuras labumu gūstu visi, nevis atsevišķi indivīdi.
2016. gadā jaunos Ziemeļjūras projektos ir paredzēts ieguldīt gandrīz 1,4 miljardus dolāru, salīdzinot ar 7 miljardiem dolāru, kas ieguldīti pēdējo piecu gadu laikā.
Keplers izmēra zvaigžņu griešanās ātrumu Plejādes zvaigznājā.
Jaunākā Keplera teleskopa misija ir palīdzējusi astronomiem apkopot vispilnīgāko katalogu par zvaigžņu griešanās ātrumu Plejādes zvaigznājā.
Jaunie dati palīdz astronomiem saprast, kādēļ zvaigznes šajā zvaigznājā griežas dažādos ātrumos, kā arī to, kādā veidā zvaigžņu griešanās ātrums attiecināms uz planētu veidošanos.
"Mēs ceram, ka salīdzinot mūsu rezultātus ar citiem zvaigznājiem, mēs iegūsim plašāku informāciju par saistību starp zvaigžņu masu, vecumu un pat tās saules sistēmas vēsturi," ziņu izlaidumā pavēstīja Pasadenas Caltech Infrasarkano Procesu un Analītiskā Centra zinātniece Luisa Rebula.
Plejādes zvaigznājs atrodas 445 gaismas gadu attālumā no Zemes.
Daudzas zvaigznes šajā zvaigznājā tikai sāk pieaugt, sasniedzot apmēram 125 miljonu gadu vecumu.
Tās griežas ar maksimālo ātrumu.
Griežoties ar maksimālo ātrumu, šīs augošās zvaigznes izdala lielu daudzumu zvaigžņu vēja.
Vējiem nonākot zvaigžņu magnētiskajā laukā, tie bremzē zvaigznes.
Zvaigznēm novecojot, to griešanās ātrums samazinās.
Keplers mēra katras zvaigznes griešanās ātrumu, nosakot laiku starp atpazīstamu zvaigžņu apgabalu, piemēram, saules plankumu, parādīšanos.
Jaunākais zvaigžņu griešanās ātruma katalogs liecina, ka lielākas zvaigznes griežas lēnāk nekā mazākas zvaigznes.
Rebuls salīdzina zvaigznes ar dejotajiem, lielāka auguma dejotāji veic piruetes lēnāk nekā maza auguma dejotāji.
Rebuls stāsta, ka Plejādes "baletā" redzams, ka lēni rotējošie objekti ir lielāki un masīvāki, savukārt ātrāk rotējošie objekti ir ļoti mazas zvaigznes.
Pateicoties tam, ka Plejādes zvaigznājs atrodas tik tuvu, tas kalpo kā lieliska kosmosa laboratorija, kur var salīdzināt zvaigžņu raksturlielumus ar griešanās ātrumiem.
Rebuls stāsta, ka Plejādes zvaigznājs palīdz veidot teorētiskos modeļus zvaigžņu rotācijai abos virzienos gan vecākām, gan jaunākām zvaigznēm.
Mums vēl ir daudz jāmācās, kā, kad un kāpēc palēninās zvaigžņu griešanās ātrums un par to pilnīgu apstāšanās procesu.
Rebuls un viņa kolēģi detalizēti iepazīstināja ar Plejādes zvaigžņu griešanās ātrumu analīzi trīs jaunās publikācijās, kas drīzumā tiks publicētas Astronomijas Žurnālā.
