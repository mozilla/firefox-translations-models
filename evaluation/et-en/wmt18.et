Eestis ja Hispaanias peeti kinni neli Kemerovo grupeeringu liiget
Postimehe andmetel pidas politsei Hispaanias kinni Eesti allilmas tegutseva niinimetatud Kemerovo grupeeringu juhi Slava Gulevitši, keda kuritegelikus maailmas tuntakse Slava Kemerovski nime all.
Hispaanias kinni peetud Gulevitš vahistati kohtu loal.
Eile võttis kohus ka kolm Eestis kinni peetud kahtlustatavat vahi alla.
Kahtlustuse järgi on tegemist niinimetatud Kemerovo kuritegeliku ühenduse liikmetega vanuses 27-57 eluaastat, kes panevad peamiselt toime narkokuritegusid.
Hispaanias Malaga provintsis Mijases peeti kinni kuritegeliku ühenduse väidetav juht.
Eestis peeti kahtlustatavana kinni kolm meest, neist üks on kogutud andmete kohaselt kuritegeliku ühenduse juhtfiguur ning kaks on kuritegeliku ühenduse liikmed.
Kogutud andmed viitavad sellele, et kuritegelikus ühenduses olid selgelt ära jaotatud ülesanded ja rollid.
Kuritegeliku ühenduse tegevuse eesmärk oli toime panna narkokuritegusid ning seeläbi teenida kriminaaltulu", kommenteeris kriminaalasja kohtueelse menetluse juht, riigiprokurör Vahur Verte.
"Me ei välista, et kõnealuses kriminaalasjas kahtlustatavate ring suureneb", lisas prokurör.
Tegemist on inimestega, kes on ka varem õiguskaitseasutuste huviorbiiti sattunud, ning mõned neist on narkokuritegude eest karistust kandnud.
Verte rõhutas, et kogu uurimise vältel on olulisel kohal olnud koostöö Hispaania kolleegidega.
"Rahvusvaheline koostöö on meie jaoks tavapäraseks muutunud ning sellenädalane operatsioon näitab koostöö edukust", kommenteeris prokurör Verte.
Keskkriminaalpolitsei talituse juht Ago Leis ütles, et kinnipidamistele eelnes ligi poolteist aastat kestnud eeluurimine.
"Nädala esimeses pooles pikaaegne töö realiseerus ning pidasime samaaegselt Eestis ja Hispaanias kuritegudes kahtlustavad kinni", lausus ta.
Leis lisas, et keskkriminaalpolitsei ametnikud olid Hispaanias kinnipidamisel abiks.
Juba aastaid on meil hea kontakt ning üksteisemõistmine Hispaania politsei ja tsiviilkaardiväega.
Need kinnipidamised on järjekordsed sõnumid kurjategijatele, et saame nad kätte ka teisest Euroopa otsast", ütles Leis.
Seni kogutud teave osutab üheselt, et vabaduses viibides võivad kahtlustuse saanud mehed jätkata uute kuritegude toimepanemist, mistõttu taotles prokuratuur nende vahistamist ja kohus kiitis selle ka heaks.
Hispaanias vahistatud meest ootab tema loovutamine Eestile.
Kõnealuse kriminaalasja raames on konfiskeerimise tagamiseks arestitud kinnisvara, sõidukid ja sularaha.
Kriminaalasja kohtueelset menetlust viib läbi keskkriminaalpolitsei organiseeritud kuritegude büroo ning juhib riigiprokuratuur.
Tallinna linnakohus mõistis Slava Gulevitši 2005. aastal süüdi väljapressimises ja karistas teda viieaastase vangistusega.
Eelmise kümnendi keskel peeti Gulevitšit toonase allilmaliidri Nikolai Tarankovi järel Eesti kuritegelikus maailmas tähtsuselt teiseks meheks.
Kemerovost pärit Gulevitš tõusis Eesti allilmas esile 1990. aastate alguses, kui ta hakkas Tallinnas tegelema väljapressimistega.
Väidetavalt maksustas ta erinevate hotellide juures tegutsenud taksojuhid ja prostituudid ning nõudis ärimeestelt igakuist katusemaksu.
Rahvusvahelised ühisoperatsioonid, kriminaaltulu konfiskeerimised ja jõustunud kohtuotsused kinnitavad, et võitlus organiseerutud kuritegevuse vallas on tõhus.
Näiteks viimased kohtuotsused, niinimetatud Dikajevi kuritegeliku ühenduse kriminaalasjast eraldatud kaheksa süüdistatavat, kellelt konfiskeeriti kriminaaltulu 80 000 eurot, või kohtuotsus üheksa isiku suhtes selles, et Igor Aleynikov lõi 2006. aastal kuritegeliku ühenduse, mis oli suunatud salasigarettide ebaseaduslikule kauplemisele ja inimkaubandusega seotud kuritegude toimepanemisele Ida-Virumaal ja Lõuna-Eestis.
Konfiskeeritud kriminaaltulu suuruseks on seal ligi 71 500 eurot.
Nendes kriminaalasjades on taganud edu see, et politseinikud vahetavad iga päev väliskolleegidega infot ja prokurörid tõendeid ning vajadusel tehakse koos toiminguid ükskõik mis Euroopa Liidu riigis.
Kodanikuõiguste rühmitus hoiatab Missourisse reisimise eest
Organisatsioon National Association for the Advancement of Colored People (NAACP) on hoiatanud Missourisse reisivaid mustanahalisi inimesi osariigi diskrimineeriva poliitika ja rassistlike rünnakute eest.
Rühmituse avalduses on kirjas: "Missouri osariigi kohta väljastatud NAACP reisimärkus, mis kehtib kuni 2017. aasta 28. augustini, kutsub kõiki afroameeriklastest reisijaid, külastajaid ja missourilasi olema terves osariigis ringi liikudes eriti tähelepanelikud ja ülimalt ettevaatlikud, arvestades tervet rodu kahtlaseid rassipõhiseid sündmuseid, mis on viimasel ajal üle osariigi toimunud ja siinkohal ka välja toodud."
NAACP sõnul ärgitasid rühmitust reisihoiatust väljastama nii hiljutine Missouri seadus, mis teeb diskrimineerimist puudutavate kohtuasjade võitmise raskemaks, kui ka asjaolu, et osariigi korrakaitsjate sihtmärkideks on ebavõrdselt suures osas just vähemused.
"Inimeste kodanikuõigusi rikutakse.
Nad tõmmatakse teeserva nende nahavärvi tõttu, neid pekstakse või tapetakse," ütles NAACP Missouri haru president Rod Chapel ajalehele The Kansas City Star.
"Me pole kunagi varem nii tihedalt kaebusi saanud."
Tegu on esimese taolise hoiatusega, mille organisatsioon on USA osariigi kohta väljastanud.
Rühmitus viitas sellistele sündmustele nagu rassistlikud solvangud mustanahaliste üliõpilaste suunal Missouri Ülikoolis ja Tennessee'st pärit 28-aastase mustanahalise Tory Sandersi surm.
Sanders suri selle aasta alguse poole kahtlastel asjaoludel pärast seda, kui tal sai osariigist läbi sõites bensiin otsa ja Missouri politsei võttis ta vahi alla, ilma et teda oleks kuriteos süüdistatud.
Lisaks viitab märkus Missouri peaprokuröri hiljuti koostatud aruandele, mis näitab, et osariigis peatatakse mustanahaliste autojuhtide autosid 75% suurema tõenäosusega kui valgenahaliste omi.
"Märkus on mõeldud selleks, et inimesed oleksid teadlikud ning hoiataksid oma perekondi, sõpru ja töökaaslasi selle eest, mis võib Missouris juhtuda," ütles Chapel.
"Inimesed peavad valmis olema, tähendagu see siis kautsjoniraha kaasavõtmist või sugulaste teavitamist sellest, et nad osariiki läbivad."
FBI vihakuritegudest teavitamise programmi värskeimate andmete põhjal dokumenteeriti Missouris 2015. aastal 100 vihakuritegu, mis paigutab osariigi sarnaste rikkumiste arvu poolest riigi läbilõikes 16. kohale.
Reisihoiatus on ka vastuseks Missouri uuele seadusele, mis raskendab ettevõtte kohtusse kaebamist eluaseme või töö otsinguil diskrimineerimise pärast.
Ameerika Kodanikuvabaduste Ühendus (American Civil Liberties Union  ACLU) oli väljastanud varem reisimärkused Texase ja Arizona kohta pärast seda, kui need osariigid võtsid vastu immigratsiooniseadused, mis kohustasid kohalikke võime inimesi immigratsioonialaste rikkumiste eest vahistama, sest ACLU sõnul suurendab see rassilist profileerimist.
Tavaliselt annab reisihoiatusi välja välisministeerium teiste riikide kohta, aga viimasel ajal on hakanud huvigrupid kasutama seda meedet vastureaktsioonina teatud USA-sisestele seadustele ja trendidele.
Hepatiit: mida võiks igaüks teada selle raske haiguse erinevatest vormidest?
Hepatiit ehk maksapõletik võib olla põhjustatud viie erineva - A, B, C, D ja E hepatiidiviiruse poolt.
Kõik need viirused kutsuvad esile maksakoe ägeda põletiku.
Halvaloomulise kuluga on aga krooniline B ja C hepatiit, mis võib edasi areneda maksa tsirroosiks ehk maksa kortsumuseks ja maksavähiks.
Terviseameti epidemioloogianõunik Kuulo Kutsar räägib, et ägeda hepatiidi haigusnähud on kõikide maksapõletiku liikide korral ühesugused - palavik, väsimus, isutus, iiveldus, oksendamine, kõhuvalu, hallikas väljaheide, tume uriin, lihase- ja liigesevalu ning naha ja limaskestade kollasus.
Viimasest haigustunnusest pärineb ka maksapõletiku rahvapärane nimetus kollatõbi.
Lastel võib hepatiit kulgeda haigusnähtudeta.
Maksapõletiku erinevaid liike on võimalik kindlaks määrata ainult laboratoorse uuringu andmete põhjal.
Äge hepatiit võib üle minna krooniliseks hepatiidiks ja kulgeda aastakümneid ilma haigusnähtudeta, mis tähendab, et inimene ei pruugi midagi teada oma ohtlikust maksa kahjustavast haigusest.
Kuulo Kutsar toob välja erinevad hepatiidivormid ja kirjeldab nende kulgu lähemalt.
A hepatiidi viirused levivad haigelt inimeselt ja nakatavad meid saastunud toidu söömisel või vee joomisel, seksi teel, nakatunud inimese väljaheitest kätele ja kätelt toiduainetele, pindadele, esemetele, suhu sattumisel ning narkootikumide tarbimisel.
A hepatiiti nakatumise ohu- ehk riskirühma kuuluvad haigestunu pereliikmed ja hooldajad, kroonilisi maksahaigusi põdevad inimesed, nakatunuga seksivad inimesed, meestega seksivad mehed, narkomaanid, A hepatiidi kõrge levikuga riike külastavad reisijad.
Nakatumist saab ennetada vaktsineerides, eelkõige soovitatakse vaktsineerimist palju reisivatele ja A hepatiidi riskirühma kuuluvatele inimestele.
Lisaks on oluline igapäevane hügieeninõuete täitmine: pesta või desinfitseerida käsi, enne toiduks tarvitamist pesta kõiki puu- ja juurvilju.
B hepatiidi viirused levivad haige inimese verega kokkupuutumisel, narkootikumide süstimisel, tätoveerimisel, augustamisel, verega saastunud olmeesemete (hambaharjad, raseerimisvahendid) kasutamisel, doonoriverega, hepatiidikahtlase isikuga seksimisel ning hepatiidihaigelt emalt lootele/vastsündinule.
B hepatiidi nakatumise riskirühma kuuluvad süstivad narkomaanid, nakatunud inimese seksipartnerid, meestega seksivad mehed, nakatunud ema vastsündinud, haige pereliikmed ja hooldajad, vere ja muude kehavedelikega kokku puutuvad tervishoiu-, päästetöötajad ja politseinikud ning B hepatiidi kõrge haigestumisega riike külastavad reisijad.
B hepatiidi ennetamiseks on võimalik inimesi vaktsineerida; eelkõige on soovitatakse vaktsineerida riskirühma kuuluvaid inimesi ning lisaks kroonilisi maksahaigusi põdevaid, HIV-nakkusega, sugulisel teel levivaid haigusi ja diabeeti põdevaid isikuid.
B hepatiidi muudeks ennetusmeetmeteks on: hoidumine võõraste hügieeni- ja maniküürivahendite, muude terav-vahendite ning süstalde-nõelte kasutamisest, tätoveerimisest ja augustamisest ning kondoomi kasutamine nakatumisohtliku seksi korral või seksuaalse riskikäitumise vältimine.
B-hepatiidi vastu vaktsineerimine on Eestis riikliku immuniseerimiskava osa ja lastele tasuta.
C hepatiidi viirused levivad haige inimese verega kokku puutumisel, narkootikumide süstimisel, tätoveerimisel, augustamisel, verega saastunud olmeesemete kasutamisel, doonoriverega, hepatiidikahtlase isikuga seksimisel ning hepatiidihaigelt emalt lootele/vastsündinule.
C-hepatiidi nakatumise riskirühma kuuluvad süstivad narkomaanid, nakatunud inimese seksipartnerid, meestega seksivad mehed, nakatunud ema vastsündinud, haige pereliikmed ja hooldajad, vere ja muude kehavedelikega kokku puutuvad tervishoiu-, päästetöötajad ja politseinikud, HIV-nakkusega isikud ning C hepatiidi kõrge haigestumisega riike külastavad reisijad.
C hepatiidi ennetusmeetmeks on: hoidumine võõraste hügieeni- ja maniküürivahendite, muude terav-vahendite ning süstalde-nõelte kasutamisest, tätoveerimisest ja augustamisest ning kondoomi kasutamine nakatumisohtliku seksi korral.
C hepatiidi vastu vaktsiini ei ole.
D hepatiiti põhjustab D hepatiidi viirus, mis paljuneb B hepatiidi viiruse juuresolekul.
Selletõttu esineb D hepatiidi nakkus koos B hepatiidiga või superinfektsioonina kroonilise B hepatiidi haigetel.
D hepatiidi viirused levivad kokkupuutel vere ja muude kehavedelikega, nendega saastunud süstalde-nõeltega, sugulisel teel ja harva nakatunud emalt lootele.
D hepatiidi riskirühmaks on kroonilised B hepatiidi viirusekandjad ja B hepatiidi vastast immuunsust mitteomavad inimesed.
Tõhus ennetusmeede on vaktsineerimine B hepatiidi vaktsiiniga, mis kaitseb inimest ka D hepatiidi viirusega nakatumise eest.
E hepatiidi viirused levivad fekaal-oraalsel teel joogivee ja toiduga, sealhulgas vähe kuumtöödeldud loomaliha, kala ja merekarpide söömisel, doonoriverega, ühiskasutatavate süstaldega ja nakatunud emalt lootele.
Reisijad võivad nakatuda E hepatiidi kõrge haigestumisega maades.
E hepatiidi ennetusmeetmeteks on hügieeninõuete täitmine: pesta või desinfitseerida käed pärast tualetis käimist, enne toiduvalmistamist ja söömist, pärast haige hooldamist.
Puu- ja köögiviljad pesta enne tarbimist, vältida vähe kuumtöödeldud loomaliha, kala ja mereandide söömist, juua ainult ohutut joogivett ning hoiduda narkootikumide tarbimisest.
Kuigi viimasel ringil proovisid konkurendid neljakordset olümpiavõitjat rajalt minema trügida, leidis 34-aastane Farah lõpusirgel jõudu ning võitis ajaga 26.49,51.
Farah ei mõelnud pikalt, tõmmates pärast finišit endaga rajale kaasa abikaasa Tania ning lapsed.
See oli minu jaoks eriline hetk.
Igatsen oma peret väga.
Nendega rajal olemine oli imeline", sõnas Farah ajakirjanikele.
Farah sihib Londonis viiendat tiitlivõistlust järjest 5000 ja 10 000 meetri jooksu kuldset duublit.
Kõik on võimalik, kui sellesse usud.
Vaatamata pealkirjale sukeldub Anne-Marie O'Connori "Daam kullas. Gustav Klimti meistriteose, Adele Bloch-Baueri portree erakordne lugu" ühe kunstiteose sünniloost märksa sügavamale 19. sajandi lõpu ja 20. sajandi alguse Viini kultuuriellu.
Aga veelgi põhjalikumalt ajalukku.
Aukartustäratavale infohulgale kulunuks ära ehk kõvem kärpekirves, kitsam teema lasknuks pealkirjas lubatud portree erakordsel lool rohkem mõjule pääseda.
Praegu oleks ühtede kaante vahel justkui kaks raamatut: Gustav Klimti ja tema maalil "Daam kullas" kujutatud Adele Bloch-Baueri lugu ning märksa mahukam ja laiahaardelisem ajalooraamat lugupeetud juudiperekondadest ja Saksa okupatsioonist koos selle järelmõjudega Austrias.
Raamatu esimene kolmandik viib keset pulbitsevat Viini kultuurielu ja kes ise Austria pealinna sattunud, võib vähimagi vaevata ette kujutada, kuidas enam kui sada aastat tagasi elu Ringstrasse ümbruses käis või kuidas Centrali kohvikus kõik pead pöörasid, kui Klimt sisse astus.
Kultuuritegelaste kontsentratsioon oli Euroopa ühes rikkamas linnas kõrge ja raamatus tuttavat nime nähes tunned endki justkui grammikese kultuursemalt.
Samas näiteks fakt, et Sigmund Freud tegutses linnas, kus vohas ravimatu süüfilis ja oli Euroopa kõrgeim enesetappude tase, loo arengule justkui midagi juurde ei anna.
Või ehk siiski - ka iga paarilauseline pintslitõmme lisab värve 20. sajandi alguse kultuurielule Viinis.
Unistus reisist Nõukogude Liitu
19. sajandi viimastel kümnenditel oli juutide hulk Viinis plahvatuslikult kasvanud, muutudes suurimaks juudi kogukonnaks Lääne-Euroopas.
Sajandivahetusel oli pea iga kümnes Viini elanik juut.
Ka Adele vanemad olid Viinis uustulnukad, aga selleks ajaks, kui Adele abiellus endast kaks kord avanema Tšehhi suhkrumagnaadi Ferdinand Blochiga ja Klimtile tema kuulsate maalide jaoks poseeris, oli tema isa pank saanud juba suuruselt seitsmendaks pangaks Habsburgide impeeriumis.
Kuid Adelet kogu see glamuurne elu, kuhu ta kuulus, ei tõmmanud.
Kui vaadata "Daami kullas", on raske uskuda, et elu lõpupoole nakatus see suursugune daam sotsialismist ja unistas reisist Nõukogude Liitu.
1903. aastaks, kui Ferdinand Bloch otsustas oma abikaasa portree tellida Klimtilt, oli viimane hetke kuumim maalikunstnik Viinis.
Klimti tellimus maksis tol ajal 4000 krooni, veerandi hea asukohaga maamaja hinnast.
See, et mõnegi portree puhul kahtlustati meistri armulugu modelliga, suhkrumagnaati ei heidutanud.
Mis Adelesse puutub, siis ainus kindel fakt on, et töö käigus tekkinud modelli ja kunstniku lähedane suhe jätkus elu lõpuni.
Anne-Marie O'Connor - "Daam kullas.
Gustav Klimti meistriteose, Adele Bloch-Baueri portree erakordne lugu", Varrak 2016, inglise keelest tõlkinud Aldo Randmaa.
Vahetult enne töö algust Adelega oli Klimt käinud Ravennas San Vitale basiilikas ning uurijad arvavad, et just seal nähtud hiilgavad mosaiigid keisrinna Theodorast andsid kunstnikule idee teha kuldne portree Adelest värvitud mosaiigina.
Klimt esitles oma "Daami kullas" Viinis 1908. aastal ja umbes samal ajal (aastatel 1907-1908) sündis teinegi kuldne maal "Suudlus".
Kunstiajaloolastel ei jäänud kahe naise sarnasus mitte märkamata.
Kuidas on looga seotud Hitler?
"Arvan, et oma sõbra Klimti mäletuseks olen ma talle võlgu, et teha tema kätetöö üldsusele kättesaadavaks", kirjutas Adele Bloch-Bauer paar aastat pärast kunstniku lahkumist (Klimt suri veebruaris 1918) Belvedere muuseumi direktorile ja soovis, et nende pere Klimti kollektsioon läheks muuseumile.
Kuus aasta enne surma oli Klimtil valminud Adelest teinegi portree.
Ka oma testamendis (Adele lahkus veebruaris 1925) palus ta, et abikaasa jätaks tema kaks portreed ja neli Gustav Klimti maastikumaali Austria Galeriile.
Oma ehted pärandas ta õetütardele Mariale ja Luisele.
Aasta pärast seda, kui Klimt oli lõpetanud "Austria Mona Lisa", oli üritanud Viini Kaunite Kunstide Akadeemiasse pääseda 17aastane Adolf Hitler, aga kukkus joonistamiseksamil läbi.
Kuigi mõnikord peetakse Hitleri hilisema antisemitismi põhjuseks seda, et juudi professorid teda akadeemiasse vastu ei võtnud, polnud ükski tema eksamineerijatest tegelikult juut.
Igatahes oli Maria testamendis viidatud Austria Galerii ülesanne 1939. aastaks märgatavalt muutunud - oluliseks oli saanud Viini rikkalikest juudi kunstikogudest natsiparteile meelepäraste tööde leidmine.
Hitleri isiklikku kunstivaramusse sobisid ka mõned Adele kodus olnud tööd, ent mitte Klimti omad.
Kuuskümmend aastat pärast natside kunstirööve sai alguse kümneaastane kohtuvaidlus Austria valitsuse ja Bloch-Bauerite pärijate vahel.
Siinkohal olgu vaid märgitud, et kui "Suudlust" näeb Viinis Belvedere lossis, siis Adele Bloch-Bauerit kujutavat "Daami kullas" tuleb vaatama sõita New Yorgi Neue Galeriesse.
Ja enne Viini sõitu lugeda läbi ka eelnimetatud raamat.
Isegi siis, kui te Klimti töid vaatama minna ei plaani, sest vähemalt minu emotsioonid keerlesid pärast raamatu sulgemist rohkem natsi- ja juuditeema kui 135 miljoni dollari eest müüdud maali ja modell Adele Bloch-Bauer ümber.
Seega mitte niivõrd portree, kui pigem suguvõsa saatuselugu - ja vägagi liigutav lugu.
Märgatavalt hõlbustas sündmustes orienteerumist raamatu algul ära toodud Bauerite sugupuu.
17-aastane ujuja oli Kanadas väga lähedal Eesti rekordile
Eelujumises oli Gold enda 200 m seliliujumise isiklikule rekordile väga lähedal ujudes 2.16,62.
Tippmark pärineb 17-aastasel piigal nädala tagusest ajast, kui Kanada juunioride meistrivõistlustel sai ajaks 2.16,58, vahendab Priit Aaviku Ujumisblogi.
Gold pääses viimasena ehk kümnendana A-finaali.
Finaalis läbis ta distantsi ajaga 2.15,76 ning saavutas tubli seitsmenda koha uue võimsa tippmargiga.
Alina Kendziorile kuuluvast Eesti rekordist (2.15,13) jäi Goldi lahutama veidi üle poole sekundi.
Eesti kõigi aegade edetabelis tõusis Gold kolmandaks ning tema värske isiklik tippmark on Eesti kõigi aegade viies tulemus.
Noor tulevikulootus on Kanada täiskasvanute meistrivõistlustel veel startimas 100 m, 200 m ja 400 m vabaltujumises ning 200 m- ja 400 m kompleksujumises.
Möödunud nädalal toimusid Torontos Kanada juunioride meistrivõistlustel ning Gold tegi edukaid starte ka seal.
Ta võitis 200 m vabaltujumises hõbemedali ajaga 2.03,22.
Nii kiiresti ujuti seda distantsi eestlanna poolt viimati 2008 aastal.
Goldist kiiremini läbi aegade on Eestis seda distantsi ujunud vaid Eesti rekordinaine Elina Partõka.
Kanadas elav eestlanna võitis veel pronksmedali 100 m vabaltujumises suurepärase isikliku rekordiga ning uue Eesti hooaja tippmargiga 56.66.
Näiteks temast aasta vanem Kertu Ly Alnek on seda distantsi ujunud vaid ühe sajandiku võrra kiiremini.
Isikliku tippmargini jõudis ta veel 100 m seliliujumises saades teateujumise avavahetuses kirja aja 1.03,69.
Poole pikemal distantsil saavutas ta alles seitsmenda koha, kui ujus finaalis 2.17,31.
Gold on hetkel juhtimas Eesti hooaja edetabelit neljal erineval distantsil.
President Trump läheb puhkusele, kriitikud teritavad hambaid
Puhkuste aeg on käes - see tähendab lõõgastust ka USA presidendile Donald Trumpile.
Kuna Trump on aga siiani olnud üks enim puhkusepäevi välja võtnud president, teritavad kriitikud juba hambaid.
USA Today ja CNNi teatel on presidendi plaanis 17-päevane puhkus veeta omanimelises golfiklubis Bedminsteris, mis asub New Jerseys.
Kuigi presidendi puhkus algas eile, on Trumpi vastased puhkuse teemal sõna võtnud juba nädalajagu.
Nad heidavad Trumpile ette liiga sagedat puhkamist.
Nimelt on presidendil tavaks veeta nädalavahetuseti aega oma Florida, Virginia ja New Jersey villades.
Muuseas, Trump ei ole oma 196 ametipäeva jooksul kõige enam puhanud president.
Näiteks George W. Bush jõudis selle ajaga puhkusel olla juba 67 päeva, Barack Obama aga poole vähem kui Trump, vaid 21 päeva.
Küll aga kipuvad Trumpil asjad kiirelt ununema.
Loetud päevad pärast presidendiks saamist ütles Trump saates "60 minutit", et pikkadeks puhkusteks tema ametaja jooksul aega ei jää, kuna väga palju on vaja ära teha.
Samuti avaldas ta kolm aastat tagasi pahameelt Barack Obama puhkuse üle.
Praegune president kirjutas toona Twitteris: "Sel ajal kui Obama on puhkusel, mängib golfi, käib pidudel ja džässkontsertidel, raiub ISIS ajakirjanikel päid otsast".
Valge Maja ametnike teatel ei ole 17-päevane golfiklubi külastus õieti mingi lõõgastus.
Seda nimetatakse ametlikult hoopis tööpuhkuseks, mille jooksul pole Trumpil aega lugemiseks või muudeks meelistegevusteks.
Lisaks pidi tööpuhkusel olema ka teine põhjus.
Nimelt vahetatakse Valge Maja läänetiivas konditsioneerisüsteem välja ja seetõttu tuli kogu personalil sealt lahkuda.
Läänetiivas asub ka Ovaalkabinet ning teised presidendi tööruumid.
"Ma ei usu, et keegi teist tahaks augustis läänetiivas olla, kui seal on 38 kraadi ja pole konditsioneeri", sõnas Valge Maja kõneisik Lindsay Walters, kes rõhutas, et president jätkab puhkuse ajal töötamist.
Sellest, kus president Trump järgnevad 17 päeva veedab, saad aimu videost.
Kriitikute blokeerimine Facebookist  ärge kandideerige riigiametisse, kui te ei talu hääletajate kriitikat
Meie riigi isa teadis ebasoodsast meediakajastusest nii mõndagi.
Ameeriklased armastasid George Washingtoni, ent ajalehtedel ei läinud kaua, et hakata teda tümitama kõige eest alates sisepoliitikast kuni ta poliitiliste põhimõteteni välja.
Kriitika loomulikult ärritas teda.
Aga ta ei sundinud oma kriitikuid vaikima.
Sest aastal 1783 ütles Washington, et "sõnavabadus võidakse meilt ära võtta ning tummalt ja vaikides võidakse meid lammaste kombel tapatalgutele juhatada".
See toob mind Marylandi kuberneri Larry Hogani juurde, kel tuleb vaeva näha, et olla rohkem Washingtoni moodi.
Hogani alluvad on blokeerinud ja kustutanud vähemalt 450 inimese postitused, kes avaldasid tema ametlikul Facebooki lehel oma arvamust.
Ja nädala alguse poole kaebas Ameerika Kodanikuvabaduse Liit (American Civil Liberties Union  ACLU) ta seetõttu kohtusse.
Kuberneri ametnikkond tembeldas hagi tühiseks ja veebikommentaariumid kubisesid vastureaktsioonidest stiilis "Keda huvitab?".
"See on kõigest Facebook," ütlesid paljud.
Aga see loeb küll.
Ja see loeb eriti palju, kui tegu on sellise mehega nagu Hogan.
Tegu on hämmastavalt populaarse vabariiklasest kuberneriga ülekaalukalt demokraatlikus osariigis.
Tema heakskiiduprotsent on riigi 50 kuberneri seas paremuselt teisel kohal.
Hogan ei ole mõtlemata reageeriv tuisupea.
Ta on juhtinud osariiki kindlal käel ja jäänud oma põhimõtetele rangelt kindlaks.
Lisaks on ta kasutanud peamise vahendina oma valijatega suhtlemisel üsna vilunult Facebooki, esitledes näiteks pärast keemiaravi esimest korda lustakalt oma kiilast pead.
Seega on kuberneri lehte  mis on ametliku märgistusega avalik foorum, mida haldab maksumaksjate dollaritest palka saav personal  külastavate inimeste blokeerimine ebavajalik ja lõppkokkuvõttes ohtlik.
Hogani pressiesindaja Amelia Chasse kaitses The Washington Postile antud intervjuus kuberneri käitumist, väites, et kommentaaride blokeerimine ei olnud midagi muud kui modereerimine.
Aga liiga lihtne on maalida pilti veebis sõimlevatest internetitrollidest, rämpspostitajatest või viha täis rahvast.
The Post vestles mitme päris inimesega, kelle Hogan blokeeris.
Ja just seda nad ongi  päris inimesed, kes suhtlevad oma valitud juhtidega. Õpetaja, ettevõtte omanik ja pastor, mitte internetitrollid.
Nad kõik ütlesid, et nende kommentaarid olid lugupidavad, läbimõeldud ja sugugi mitte ropud.
Pastor tsiteeris oma postituses piiblit, rõhudes Hogani katoliiklusele.
Marylandist Bowie'st pärit advokaat Lakshmi Sarma Ramani ei õhutanud viha, vaid päris vihakuritegude kohta.
"Kommenteerisin viisakalt, et olen pettunud, kuna ta ei ole reageerinud vihakuritegudele ega muudele hiljutistele uudistele," kirjutas ta The Posti uudisteloo kommentaarirubriigis.
"Samuti ei meeldi mulle mõte, et kui rohkelt inimesi kommenteerib sama teemat, nimetab mõni seda kohe ükskõikselt kollektiivseks jõupingutuseks, selle asemel et tunnistada, et tegu on suure hulga mures kodanikega."
Seda, mida kuberneri ametnikkond nimetas "suunatud rämpspostirünnakuks", kutsuksid teised arvatavasti "avalikuks toetuseks".
Facebooki-ajastu võimaldab sõnumeid hõlpsalt sobitada, blokeerides lihtsalt kriitiku või kustutades negatiivse kommentaari.
Asi on palju puhtam kui vanasti, mil sama tegemiseks tuli saata välja töötajad, et nad koguksid kriitiliste juhtkirjadega ajalehed kokku ja põletaksid need või vahistaksid protestijad ning sunniksid nad vaikima.
Aga täpselt see praegu toimubki, lihtsalt digitaalselt.
Hogan ei ole esimene riigiametnik, keda kritiseeritakse Facebooki ja muude sotsiaalmeediakanalite hambutuks tegemise pärast.
President Trumpi on kaevanud kohtusse Twitteri kasutajad, kes on ta Twitteri voost blokeeritud.
Üks esimesi märgilise tähendusega kohtuotsuseid sel teemal tehti eelmine nädal Virginias.
USA ringkonnakohtunik James C. Cacheris otsustas Alexandrias, et Loudouni maakonna järelevalvenõukogu esinaine rikkus põhiseaduse esimest parandust, kui ta blokeeris valija oma Facebooki lehelt.
Kentuckys külastas ACLU Facebooki ja Twitteri kasutamise pärast ka kuberner Matt Bevinit (R).
See ei tohiks nii raske olla.
Washingtoni ajal oli taskukohastel postikuludel sarnane mõju kui internetil.
Vahemikus 1776 kuni 1800 neljakordistus ajalehtede hulk ja anonüümsed kirjakirjutajad tümitasid tema juhtimisviisi.
Ja isegi siis pidi Washington anonüümsete trollidega rinda pistma.
Inimesed kirjutasid ajalehtedele kirju selliste pseudonüümide alt nagu Juricola, Valerius, Belisarius ja Portius, tehes Washingtoni otsuseid maatasa.
Veebipõhise George Washingtoni kirjade kogumise projekti raames kokku korjatud ajalooliste dokumentide kohaselt mattus ta kabinet petitsioonide alla, mis kritiseerisid ta seisukohti seoses Suurbritanniaga sõlmitud sõprus-, kaubandus- ja laevanduslepingutega.
Aga ta ei sundinud neid vaikima.
Sõnavabadus, eriarvamused ja arutelud on meie riigi alustaladeks.
Ja õige juhtimine tähendab selle aktsepteerimist.
Ronan Rafferty loodab Renaissance Clubis koduterritooriumi mugavusele
Endine Euroopa esinumber Ronan Rafferty loodab järgmise kolme päeva jooksul koduterritooriumi mugavusele, kui East Lothiani Renaissance Clubi golfiradadel toimub 25. Scottish Senior Open.
Põhjaiirlane, kes oli eelmisel aastal naabruses asuvatel Archerfield Linksi radadel viimase ringi eel enne Paul Ealesile allavandumist juhtimas, on uude toimumispaika kiindunud ning täidab klubi asutaja ja tegevjuhi Jerry Sarvadi asemel turniiri saadiku rolli.
"Nägin, kuidas Renaissance Clubi ehitati, ja nüüd näeme, kuidas klubi selle üritusega täies hiilguses särama lööb," lausus Rafferty.
"Mängijad näevad rada oma parimas vormis, see on hiilgavas seisundis.
Jerry on teinud selle koha rajamisel suurepärast tööd.
Ta on golfimängu innukas toetaja ja tunneb siin saavutatu üle uhkust.
See võimaldab rada suurepäraselt esitleda."
Inglane Eales ootab huviga, et ta saaks esimest korda meistritiitlit kaitsta, kuigi mees on oma 32-aastase karjääri jooksul võitnud nii European Touril kui ka European Challenge Touril.
"Seda saadab väga eriline tunne," sõnas Southportis pesitsev mängija.
"Ma ei saanud oma Extremadura Openi tiitlit kaitsta, sest see võeti aasta pärast minu võitu võistluskalendrist maha.
Maagiline on sellesse kanti tagasi tulla.
See on golfi mängimiseks suurepärane koht.
Mulle meenuvad mälestused eelmisest aastast, minu ja mu naise Sharoni jaoks oli eelmise aasta võit eriline.
Tegu oli väga erilise ajaga, mida me jääme alatiseks südames kandma."
Kodumaa pinnal naaseb taas võistlustulle ka Gary Orr, kes liitus seeniorite Euroopa tuuriga selle aasta alguse poole, kui ta sai 50.
Tegu on tema esimese üritusega Šotimaal pärast 2013. aastal Aberdeen Asset Management Scottish Openil osalemist.
"Kodus mängida on alati natukene tähendusrikkam," ütles Helensburghi mees Orr.
"Tahad hästi esineda, aga samas tunned ka lisapinget.
Olen uuesti mängimist tohutult nautinud ja üsna korralikku golfimängu näidanud.
Olen asjade senise kulgemisega rahul."
Trioga liituvad väljakul endine Mastersi turniiri võitja Ian Woosnam ning seeniorite tuuri tšempionid Paul Broadhurst, Roger Chapman, Mark James ja Mark McNulty.
Orr ja endine Ryderi karika kapten Sam Torrance on kaks kuuest võistlustules olevast šotlasest, ülejäänud neist on Andrew Oldcorn, Stephen McAllister, Bill Longmuir ja Ross Drummond.
Sissepääs on tasuta ning auto parkimine maksab ühe reisijaga autole 5 naela ja kahe või enama reisijaga autole 10 naela.
Kõik tulud lähevad heategevusorganisatsioonile Prostate Cancer UK.
Vaesus ja surm Indoneesia kullarohkel maal
Kui Bardina Degei õhtusööki valmistab, ei kasuta ta pliiti.
Ta kasutab isegi potti harva.
Indoneesia tõrksa Paapua provintsi Paniai regentkonna pealinnas Enarotalis asuvas puidust majakeses asetab koduperenaine kohalikus keeles nota'ks kutsutava bataadi otse tuleasemele.
Poole tunni pärast võetakse söestunud mugul tulelt ja pistetakse pesemata kätega innukalt nahka.
Degei istub mudast põrandal  mööblit tal pole  ja sealsamas teeb ta ka oma igapäevaseid majapidamistöid, näiteks peseb pesu lähedalasuvast soost pärit häguse veega.
Käimla rolli täidab ämber katuseta toas.
Kuna ta on oma abikaasa neljast naisest noorim, ei ole teda määratud ühegi põllu eest hoolitsema.
Polügaamia on siinmail tavaline.
Hilja töötamine võib aga olla ohtlik  enamik küla meestest on töötud ja paljud neist joovad kõvasti, lisaks on siin veel sõdurid.
"Mitte keegi ei julge pärast kella viit õhtul külas ringi käia," ütleb ta.
See on haruldane pilguheit ellu Paapua mägismaal. Tegu on endise Hollandi kolooniaga, mis liideti Indoneesia alla 1969. aastal pärast poleemikat tekitanud referendumit, mille käigus sunniti kõigest 1026 vanurit okupandi vägede silme all käsi tõstes hääletama.
Hollandlaste ülemvõimu alt vabanemist õhutanud liikumine suunas oma raevu kiiresti Jakarta valitsuse vastu, mis hoiab piirkonda endiselt oma tugeva kontrolli all, hoides eemale välisajakirjanikke ja inimõiguste järelevalvajaid.
2003. aastal jaotati provints ametlikult Paapuaks ja Lääne-Paapuaks, nii et iseseisvale Paapua Uus-Guineale jäi saare idaosa.
Enarotali on ühtmoodi nii kauge kui ka mahajäetud koht. Siia jõudmiseks tuleb lennata provintsi pealinnast Jayapurast 90 minutit Nabiresse ja läbida seejärel rendiautoga iiveldama panev viietunnine teekond.
Ühistransporti ei ole.
Umbes 19 000 elanikuga linn koosneb puumajadest, mida ümbritsevad bambusest tarad ja katavad lainelised rauast katused, mille rooste on muutnud eri tooni kollakaspruunideks.
Väga vähesed indoneeslased on teekonna siia ette võtnud, rääkimata ajakirjanikest, samuti pole siin käinud peaaegu üldse välismaalasi.
Enne kristlike misjonäride saabumist kummardasid Mee Pago paapuad jumalat nimega Uga Tamee.
Toimus ka teisi muutusi.
"Me polnud harjunud selliseid riideid kandma," ütleb Degei, viidates oma värvikirevale käsitsi kootud turbanile, tumedale pluusile ja erksale seelikule.
"Enne seda kandsime kehal ainult taimelehti."
Paapua on Indoneesia kõige vaesem provints, kus 28% inimestest elab allpool vaesuspiiri ning imikute suremuse ja kirjaoskamatuse statistika on üks Aasia halvimaid.
Aga tegu on ka Indoneesia kullarohke maaga.
Kõigest 100 km kaugusel Paniaist, mis on umbes New Jersey suurune 153 000 elanikuga mägine provints, asub maailma kõige suurem ja tulusam kullakaevandus Grasberg, mis kuulub Phoenixis tegutsevale ettevõttele Freeport McMoran.
Ainuüksi 2015. aastal kaevandas Freeport siit umbes 3,1 miljardi USA dollari väärtuses kulda ja vaske.
Lisaks sellele saab Paapua uhkustada tarbepuiduvarudega, mille väärtus on hinnanguliselt 78 miljardit USA dollarit.
Ent need rikkused on paapuate kannatuste allikas, kuna need tingivad võimsa Indoneesia sõjaväe lämmatava kohalolu.
Ajalehe The New York Times 2005. aasta uurimus näitas, et Freeport maksis aastatel 1998 kuni 2004 kohalikele sõjaväelastele ja sõjaväeüksustele ligikaudu 20 miljonit USA dollarit, sealhulgas kuni 150 000 USA dollarit ühele ohvitserile.
Paapuate püüdlused tagada suurem autonoomsus ähvardavad seda kuldhane ja nendega käiakse armutult ümber.
Inimõiguste aktivistide sõnul on alates 1969. aastast tapetud rohkem kui 500 000 paapuat ning veel tuhandeid on Indoneesia sõjavägi vägistanud, piinanud ja vangistanud.
Aasia inimõiguste komisjoni andmetel oli Paapua hõimudele kuuluvatel mägismaadel 1970ndatel toimunud massiline tapmine genotsiidi mõõtu.
Ainuüksi eelmisel aastal vahistas Indoneesia politsei piirkonnas üle 3900 rahumeelse protestija.
Birsbane'i peapiiskopkonna 2016. aasta aruanne "Me kaotame kõik" sisaldab tunnistusi eelneval aastal toime pandud julmuste kohta, nagu kohtuvälised hukkamised, piinamine (ühe teise aruande kohaselt on eriti levinud vägistamine ja elektrilöökide andmine) ja rahumeelsete meeleavalduste jõhker mahasurumine.
"Ohvrite arvu on raske kokku lugeda, sest selliseid intsidente toimub iga nädal," ütleb organisatsiooni Human Rights Watch Indoneesia uurija Andreas Harsono.
Kruvid on veel tugevamalt kinni keeratud, sest Paapua loodusvarad on põhjustanud uusasunike sissevoolu mujalt Indoneesiast.
83% provintsi 3,5 miljonist elanikust on kristlased, aga demograafia on muutumas, sest Indoneesia rahvarohketelt Jaava, Kalimantani, Sumatra ja Sulawesi saartelt saabub muslimitest majandusmigrante.
Jaavalaste peresööklad müüvad krõbekana ja segaköögiviljadega gado-gado't, mida serveeritakse koos maapähklikastmega.
Kohalikud ei suuda nendega võistelda.
"Migrandid hakkasid müüma kana ja köögivilju traditsioonilisel turul kohalikest paapuatest odavamalt," seletab Paniais sündinud 24-aastane Abeth You, kes kolis töö nimel provintsi pealinna Jayapurasse.
"Põliselanikest paapuad  paapua mama-mama'd [naised]  kaotavad seetõttu oma turuosa."
Indoneesia president Joko Widodo, kes on rahva seas tuntud kui Jokowi, lubas oma 2014. aasta valimiskampaanias tegeleda nende ebavõrdsuste ja inimõiguste rikkumistega Paapuas.
Endine puusepp võitis oma teel Jakarta presidendipaleesse Paapua 29 valimisringkonnast 27, sealhulgas Paniai.
Aga Paapuas on väga vähe muutunud ja kohalikud tunnevad end petetuna.
"Meie südamed on murtud, sest 2014. aastal hääletasime Jokowi poolt ootuses, et ta täidab meie lootused seoses õigluse taastamisega," ütleb You.
Tegelikult vaevles Paniai kõigest kaks kuud pärast Jokowi oktoobrikuist ametisse astumist madalseisus.
2014. aasta 7. detsembril laulsid 11 last Enarotalis lõkke ääres jõululaule, kui pimedusest ilmus mootorrattal kaks Indoneesia sõdurit.
Kohkunud lapsed ütlesid neile, et nad peaksid esituled sisse lülitama.
Kohaliku pastori Yavedt Tebai jutu järgi solvus üks sõduritest nende hääletooni peale ja naasis hiljem koos nelja sõduriga.
Ohvrite ja pealtnägijate sõnul ajasid joobes sõdurid lapsi taga ja peksid neid oma püsside käepidemetega.
Seejärel tulistas üks sõduritest laste sekka.
Üht last, 16-aastast Yulianus Yeimot, peksti nii julmalt, et ta langes koomasse.
Paar tundi hiljem pandi lähedalasuv valimiskomisjoni hoone põlema ja järgmisel päeval eskaleerusid asjad veelgi.
Umbes 1000 noort Paapua meest, naist ja last kogunes õigluse nõudmiseks kohaliku politseijaoskonna ja sõjalise juhtimiskeskuse ees olevale jalgpalliväljakule.
Nad kandsid tseremoniaalseid jahivibusid ja esitasid Paapua mee pago hõimu waita-tantsu, mille käigus joosti ringi ja matkiti linnulaulu.
Mõned protestijad hakkasid politsei ja sõjaväeliste pihta kivisid loopima.
Pahameele ägenemisel saadeti sõduritele siseraadio kaudu käsk. "Kui rahvamass osutab rohkem kui kolm korda vastupanu, laske nad maha," öeldi ametliku dokumendi kohaselt, mida on näinud ajakiri TIME, aga mida pole kohalikele meediaväljaannetele väljastatud.
Enarotali linna Kego Koto linnaosa vanem Yeremias Kayame (56) tunnetas ähvardavat ohtu ja kutsus üles rahu säilitama, paludes rahvahulgal koju minna.
Kellelgi polnud tahtmist kuulata.
"Ümber pöörates tulistati mind järsku vasakusse randmesse," ütles ta ajakirjale TIME oma erksates värvides puumaja verandal.
Kayame ei tea endiselt, kes tulistajaks oli, aga ütleb, et kuul tuli kogunenud sõdurite ridadest.
"Rahvast oli palju, kostus rohkelt laske," lisab ta.
Kohalik mees Alfius Youw sai tema tulistamist pealt näinud nõbu sõnul pihta kolm korda.
"Jooksin tema juurde ja uurisin ta keha läbi, veendumaks, et tegu on temaga," lausus ajakirjale TIME süngelt Yohanes, kes kasutab paljude indoneeslaste kombel ainult üht nime.
"Nägin, et ta on surnud... Suudlesin teda."
Paapua politsei peainspektor Yotje Mende ütles reporteritele, et tema alluvad tagasid ainult oma jaoskonna turvalisuse, kuna seda rünnati.
"Peame ennast kaitsma, kui meid ähvardatakse tappa," lausus 2015. aastal Paapua politsei pressiesindaja komissar Pudjo Sulistiyo.
"See on elu ja surma küsimus."
Human Rights Watchi andmetel tapeti viis noort protestijat ja oli rohkelt vigastatuid.
Uudis tapmiste kohta jõudis Jakartasse alles järgmisel päeval.
Kolm nädalat hiljem pidas Jokowi Jayapuras kirgliku kõne, kus ta avaldas ohvrite perekondadele kaastunnet ja lubas Paapuas toimunud väärkohtlemistega tegeleda.
"Tahan selle juhtumi kohe lahendada, et see ei korduks enam kunagi tulevikus," ütles ta.
Julgeolekuminister Wiranto ütles 2016. aasta oktoobris, et ta kehtestab toimunud inimõigustevastaste kuritegude lahendamiseks kohtuvälise mehhanismi.
Aga peaaegu kohe järgnesid ka vabandused.
"Enamik kuritegusid juhtus kaua aega tagasi.
Mõned neist toimusid 1990ndatel ja 2000ndate alguses.
Asi on selles, et oleme pühendunud nende kuritegude lahendamisele, aga peame järgima teatud protsesse," lausus ta.
Ajakirjaga TIME 5. juunil Jakartas rääkides võttis Wiranto aga oma sõnad tagasi, öeldes, et tal pole mingisugust kavatsust luua Paapuas mehhanismi kaebustega tegelemiseks.
Selle asemel ütles ta, et "kõik lahendatakse seaduse järgi".
Wiranto, keda ÜRO on süüdistanud inimõigustevastastes kuritegudes seoses rohkem kui 1000 inimese surmaga Ida-Timoris 1999. aasta verise iseseisvusreferendumi käigus, ütles, et 11 inimõigustevastast kuritegu on Paapuas juba lahendatud, sealhulgas ka Paniais toimunu.
Paniai ohvrite perekonnad võtsid sellised väited vastu sünge umbusuga.
"Mind on viimase kolme aasta jooksul neli korda üle kuulatud, aga mingit edasiminekut pole toimunud," ütles Yohanes.
"Ma olen väsinud."
Ta ütleb, et elab aastaid hiljem endiselt hirmus.
"Ma kardan," ütleb ta.
"Ma kardan, et sõjavägi vahistab mind, kardan, et mind tulistatakse."
Ta vend Yacobus kinnitas arvamust, et Paniai inimesed kardavad seda vahejuhtumit lahata.
Ta ütles, et sai sõjaväe käest peksa pärast seda, kui ta oli aidanud nelja ohvrit maha matta.
"Pärast surnukehade matmist tuli sõjavägi mind otsima," ütleb ta.
Tulistamised pole lakanud.
Teisipäeval tulistas Indoneesia politsei külaelanikke Paniai naaberregentkonnas Deiyais.
Üks inimene sai surma ja 17 haavata, sealhulgas ka lapsed, kui läks sõneluseks külaelanike ja ehitusettevõtte juhataja vahel, kes keeldus teadvusetut meest haiglasse transportimast.
See meesterahvas, 24-aastane Ravianus Douw, kes uppus kala püüdes lähedalasuvasse jõkke, suri teel haiglasse.
Vihased külaelanikud protestisid ehitusplatsil ettevõtte kontori ees.
Politsei sõnul loopisid külaelanikud politseinikke kividega, mille peale viimased vastasid hoiatuslaskudega.
Aga kohalike väitel hakkas mobiilne brigaad (Indoneesia sõjaväestatud politsei) rahva pihta tulistama, tappes ühe inimese.
"Olime suures paanikas, kardame kättemaksu," ütles ajakirjale TIME 29-aastane Dominggu Badii, kes elab haigla lähistel ja nägi vigastatute sissekandmist pealt.
"Olen end kaks päeva oma majas peitnud."
Deiyai parlament on nõudnud asjaga seotud politseinike vastutusele võtmist ja politsei mobiilse brigaadi tagasitõmbamist piirkonnast.
Paniai on Indoneesia valitsuse jaoks alati probleemne koht olnud.
Mõtestatud arengu puudumine toidab Paapua haljendaval keskmägismaal elavate mee, moni, dani ja damali hõimude rahulolematust.
Paljud neist on liitunud Vaba Paapua Liikumisega (VPL)  mässajate armeega, mis kaitseb enda sõnul paapuate õigusi, korraldades Indoneesia sõdurite seas juhukorras rünnakuid ja inimröövihaaranguid.
Mõned VPL-i eestvedajad on pärit Paniaist, sealhulgas Tadius Yogi ja Daniel Yudas Kogoya.
Vastuseks sellele on sõjavägi "riigi suveräänsuse kaitsmise" ettekäändel viimaste aastate jooksul vahistanud Paniais ja pidanud omavoliliselt kinni tuhandeid inimesi.
Mõned neist ei ilmugi enam kunagi välja.
Paapua inimeste seas tuntakse Paniaid kui "traagilist unustatud kohta".
Vaesus toidab rahulolematust.
Vähene riis, mida Enarotalis müüakse, on kohalike jaoks ostmiseks liiga kallis.
Leib on sama kättesaamatu.
Inimesed kasvatavad kogu oma toidu ise  peamiselt bataati, lisaks natuke puuvilju ja lehtköögivilju.
Põlluharimine on naiste töö, kellest igaüks suudab hooldada nelja või viit bataadipõldu.
Nad hoiavad tavaliselt enamiku saagist perele, ülejäänu müüvad kohalikul turul.
Kümme bataati maksab ainult 10 000 Indoneesia ruupiat (75 senti).
Aja jooksul on süvenenud majanduslik ebavõrdsus põliste paapuate ja uute migrantide vahel, keda on Nabire lennujaama uute lennuliinide avamisest saati hulganisti saabunud.
Need vähesed töökohad, mis olemas on, lähevad paremini haritud ja jõukamatele migrantidele.
Paapuatel endil puuduvad tihtipeale konkurentsivõimelise äri ajamiseks kapital või vajalikud oskused.
"Noored inimesed pole külla jäämisest huvitatud, sest siin pole ei töökohti ega raha," ütleb Paniai hõimude nõukogu esimees John Gobai.
Eraldatus hoiab maailma silmad Paapualt eemal.
Lisaks püsivad välismeediale karmid piirangud.
Selle aasta alguse poole saadeti Paapuast välja prantsuse ajakirjanikud Franck Escudie ja Basille Longchamp, kuna "nad ei jälginud asjakohaseid tavasid", kuigi neile oli antud haruldane filmimisluba.
Human Rights Watchi Aasia osakonna juhataja asetäitja Phelim Kine sõnul ei ole viidud ellu Jokowi valimislubadusi kaotada läbipaistvuse ja arengu edendamiseks reportaažidele seatud piirangud.
"Indoneesias Paapua kõige idapoolsematest rahututest provintsidest ja Lääne-Paapuast reportaaže teha üritavaid ajakirjanikke ähvardavad uued ohud  viisa tagasilükkamine ja musta nimekirja kandmine," ütles ta avalduses.
Ajakirjanduse puuriva pilgu puudumine tähendab, et rahvusvaheline surve Indoneesia valitsusele piirdub suuresti Paapua lähinaabritega.
Märtsis kannustasid kuus Vaikse ookeani riiki  Tonga, Nauru, Belau, Tuvalu, Marshalli Saared ja Saalomoni Saared  ÜRO Inimõiguste Nõukogu uurima "mitmesuguseid laiaulatuslikke kuritegusid" Paapuas, sealhulgas ka Paniai tulistamist.
Needsamad riigid on toetanud ajalooliselt ka VPL-i.
Indoneesia välisministeeriumi pressiesindaja Arrmanatha Nasir heitis grupeeringu süüdistused kõrvale, öeldes Jakartas ajakirjanikele: "Indoneesias kehtib endiselt demokraatlik kord ja ajakirjandusvabadus, nii et inimõigustevastaste juhtumite tõendeid oleks raske maha matta."
Kohalikud inimesed tahavad, et rohkem välisriikide valitsusi paneks tähele.
Kui Hollandi ametlik delegatsioon eesotsas riigi inimõiguste saadiku Kees Van Baariga 4. mail Jayapurat külastas, katkestasid kohalikud inimesed kohtumisel viibinud, kuid anonüümseks jääda soovinud allika sõnul oma vaikuse, paludes tungivalt: "Me tahame vabadust."
Indoneesias toimuvad 2019. aastal uued presidendivalimised, aga paapuad ei usu, et nad uuesti Jokowi poolt hääletavad.
"Jokowi on heade kavatsustega mees, kuid teda ümbritsevad inimesed, kes on seotud Paniai tulistamisega," ütleb hõimude nõukogu esimees Hobai.
Ta tahab Jokowile mõista anda, et lisaks sellele, et Paniai inimesed elavad pidevalt kiskjaliku sõjaväe ähvardava ohu all, vaevlevad nad nigelate haridus- ja terviseteenuste tõttu viletsuses.
Gobai sõnul peavad Paniai inimesed, nagu ka teised paapuad, oma Jokowile antud häält võlaks, mis tal tuleb tasuda.
"Nad ei vaja raha, nad tahavad õiglust," ütleb ta.
Ähvardustele ja hirmutamisele vaatamata said Paniai tulistamisohvrite perekonnad hakkama veel viimase sümboolse vastuhakuga  nad matsid ühe ohvri surnukeha politseijaoskonna ja sõjaväebaasi vastas olevale maale.
Teades, et õiglust ei pruugitagi kunagi jalule seada, ei lase nad vähemalt vastutajatel oma kuritegusid unustada.
"Üks meie pereliikmetest tapeti," ütleb Yacobus langetatud peaga.
"Mida muud me teha saaksime?"
Tuli neelas Dubai Torchi pilvelõhkuja juba teist korda enda alla
Tuli sööstis reedel läbi ühe maailma kõige kõrgema elamutorni Dubais, sundides sadu elanikke sellest 337 meetri kõrgusest ja 79-korruselisest ehitisest põgenema.
See on teine tulekahju, mis on kõigest kahe aasta jooksul laastanud kõrgehitist, mida kutsutakse juhtumisi Torchiks ehk Tõrvikutorniks.
Hoone evakueeriti, ühestki vigastusest ei teatatud ja ei esitatud ühtegi otsest tulekahju tekkepõhjust.
"Me magasime ja ärkasime tulekahjualarmi ning inimeste karjumise peale.
Jooksime treppidest alla ja meil kulus 50. korruselt allajõudmiseks umbes 10 minutit," ütles Reutersile üks elanik, kes nimetas end George'iks.
Dubai tsiviilkaitseametnike sõnul kustutasid tuletõrjujad leegi umbes kell 4 hommikul kohaliku ajal järgi (00.00 GMT) ning jahutasid hoonet.
Valitsus ütles, et nad töötavad kannatanutele peavarju tagamise nimel.
See vahejuhtum võib taas tõstatada küsimusi kõikjal maailmas kõrgehitiste välispinnal kasutatavate materjalide ohutuse kohta.
Torchi juhatuse 2015. aasta tulekahju järel korraldatud uurimise käigus leiti, et kõige rohkem kahju kannatas fassaadikate - välispinna dekoratiivsed paneelid ja isolatsioon.
Suurbritannia politsei on öelnud, et nad usuvad, et Londoni Grenfell Toweri isolatsioon ja fassaadipaneelid võisid panustada seal juunis toiminud tulekahju kiiresse levikusse, milles hukkus ligikaudu 80 inimest.
Vaata: neist telefonidest saavad ilmselt sügisel müügihitid
Kevad ja sügis on tehnikafännidele magus aeg, sest siis avalikustavad telefonitootjad oma uued tippmudelid.
Kevadel tulid müügile Samsung Galaxy S8, Huawei P10 ja Sony Xperia XZ Premium, ka sügisel on oodata poelettidele uusi hitt-telefone.
Tele2 turundus- ja müügidirektori Kristjan Seema sõnul iseloomustab tänavusi lipulaevu uuenduslik disain, silmaiirise skänner, servast-servani 4K resolutsiooniga ekraan ja ülikiire protsessor.
Suurt elevust tekitas tehnoloogiamaailmas Samsung Galaxy S8, mis on jõudnud ka Eesti nutitelefonide müügiedetabeli esiossa.
Sügis lubab nutihuvilistele veelgi väledamat kiirlaadimist, vastupidavamat akut, kvaliteetsemat kaamerat ja suuremat vee- ja tolmukindlust.
Ta lisas, et kuulduste põhjal saab juba teha oletusi ja ennustada nelja tippmudelit, mis arvatavasti tänavusi müügiedetabeleid vallutavad.
Need neli nutitelefonide tippmudelit jõuavad poelettidele veel selle aasta sügisel.
Kauaoodatud iPhone 8 ja iPhone 8 Plus peaksid jõudma poelettidele juba septembri keskel.
Kuulujutte, milline aga uus Apple'i mudel välja näeb ja mida sellega teha võib, levib palju.
Kui iPhone 7 ei toonud märkimisväärselt suuri erinevusi iPhone 6s-i kõrval, siis Apple'i kümnenda sünnipäeva puhul oodatakse, et uus mudel eristub varasematest täielikult.
Räägitud on neljast värvist: must, valge, roosa kuld ja kroom.
Uue disaini üks elemente on ilmselt ekraan, mis katab kogu telefoni esipaneeli, kaotatud on kodunupp ja sõrmejäljelugeja on ehitatud ekraani sisse.
Apple'i disainijuht JonyIve nõuab, et uus iPhone'i mudel näeks välja nagu sile klaas.
Sealjuures on juttu olnud ka iPhone'i keraamilisest versioonist.
Lisaks silmaiirise skännerile, juhtmevabale laadimisele ja veel kvaliteetsemale kaamerale võib oodata kiiremat A11 protsessorit.
Kindlasti on see üks aasta oodatumaid nutitelefone.
Uhiuue mudeli Galaxy Note 8 eeltellimine algab 23. augustil.
Lekkinud on küll palju kuuldusi, milline uus Galaxy Note 8 välja hakkab nägema.
Kuuldavasti on mõeldud veelgi rohkem ärikasutaja peale ja S Pen võimaldab veelgi suuremaid funktsionaalsusi.
Telefonil peaks olema kaks kaamerat, millest üks on lainurk ja teine kitsama vaateväljaga teleobjektiiv.
Praegu ei tea veel keegi, milleks kaks tagumist kaamerat suutelised on, kuid igal juhul on see Samsungi esimene katsetus, mis on kvaliteedi poolest kindlasti võrreldav iPhone 8-ga.
Ootame aga pingsalt 23. augustit.
Kuigi Nokia on sellel aastal müüki toonud kolm nutitelefoni eesotsas Nokia 6-ga, on siiski puudu veel nende lipulaev - Nokia 8, mida esitletakse juba 16. augustil.
Ootame Nokialt 5,3-tollist äärest-ääreni ulatuvat ekraani ja ülikiiret Qualcomm Snapdragon 835 protsessorit ja vastupidavamat akut.
Nokia puhul räägitakse ka alumiiniumkorpusest ja märkimisväärsest vee- ja tolmukindluse astmest IP68.
Sarnaselt Samsungiga on Nokia uuel mudelil kaks tagumist kaamerat, mille optika toodab firma Zeiss.
Kui Sony kindel lipulaev on olnud seni XZ Premium, on tootja kinnitanud, et lähiajal lisandub vähemalt kaks nutitelefoni, millel on veelgi rohkem uuenduslikke funktsioone.
Ootame nutitelefoni, mis on küll veidi tagasihoidlikum kui XZ Premium, kuid vähemalt sama hea või parema kaameraga.
Sony uue mudeli kohta on spekuleeritud, et selle ekraan on vähemalt kuuetolline.
Mis tegelikkus toob, saame näha juba õige pea, sest traditsiooniliselt on Sony oma sügisese lipulaeva avalikustanud rahvusvahelisel tehnoloogiamessil IFA, mis sel aastal toimub 1.-6. septembrini.
Telefonikõnede lekkinud transkriptide andmetel survestas Trump Mehhikot piirimüüri eest maksmise osas
The Washington Post avalikustas Ameerika Ühendriikide presidendi Donald Trumpi ning Mehhiko ja Austraalia riigijuhtide vaheliste telefonikõnede transkriptid.
27. jaanuaril käis Trump telefonikõnes Mehhiko presidendile Enrique Pena Nietole peale, et viimane lõpetaks avaliku kuulutamise, et ta ei kavatse maksta väljapakutud piirimüüri eest.
Ameerika president pragas temaga müüri avaliku hukkamõistmise pärast, lausudes: "Sa ei tohi seda pressile öelda."
Trump püstitas oma presidendikampaania lubadusele ehitada piki Ameerika Ühendriikide lõunapiiri müür ja vandus, et paneb Mehhiko selle projekti eest maksma.
Avaldati ka transkriptid tema esimesest kõnest Austraalia peaministri Malcolm Turnbulliga, mis paljastavad pingelise mõttevahetuse.
Trump ütles Turnbullile, et kokkulepe, mille kohaselt Ameerika Ühendriikid võtavad enda peale Austraaliasse suunduvad põgenikud, on "naeruväärne", "närune" ja "rumal". Ta väitis, et kokkulepe, mis tehti Obama valitsuse ajal, jätaks temast "juhmardi" mulje, kuna ta on pakkunud välja põgenike Ameerika Ühendriikidesse ümberasustamise keelu.
Trump lõpetas kõne, teatades Turnbullile, et "tegemist oli päeva kõige ebameeldivama kõnega".
Riigikohus ei võtnud arutusele OÜ MRP Linna Liinid kaebust asjas, kus Tartu linn lükkas tagasi nende pakkumuse bussiliiniveo hankeks juulist 2019 kuni 2029.
Tegemist on käskkirjaga, millega lükati tagasi OÜ MRP Linna Liinid pakkumus Tartu bussihankel, kuna pakkumus ei vastanud nõuetele, selgitas Tartu Linnavalitsuseõigusteenistuse juhataja Anneli Apuhtin.
Tegemist on Tartu linna sisese avalikubussiliiniveo hankega perioodiks 01.07.2019-30.06.2029.
MRP Linna Liinid kaebasid Riigikohtusse Tartu ringkonnakohtu otsuse.
Riigikohus seda menetleda ei võtnud.
Ehkki sotsiaalmeedias kurdavad paljud, et Weekend festivalilt kostuv lärm häirib nende ööund ning terve linn on joobes pidutsejaid täis, siis leidub palju ka neid, kel pole rannas kestva festivali kohta ühtegi halba sõna öelda.
Ma olen isegi positiivselt üllatunud, et kaupluses olid pidulised nii viisakad!
Ma ei näinud ühtegi hägust olemist ega ebaviisakust.
Isegi lahkust nägin", sõnab pärnakas Laine.
"See on ju tore, et tullakse, ollakse ja tuntakse rõõmu Pärnust, mis on talviti nagu talveunne jäänud", lisab ta rõõmsalt.
Rannast kostuv tümakas Laine und ei häiri.
Kui kesklinnas elades kuulis ta ikka, et rannas muusikat mängitakse, siis nüüd pole muusika veel tema koduseinteni jõudnud.
"Aga ma loodan, et kuulen", ütleb ta rõõmsalt.
Ka Õhtulehega vestelnud Agnes räägib, et suurfestival on Pärnu jaoks pigem hea - aitab see ju tublisti kaasa kohalike kaupmeeste käibele.
Lisaks rõõmustab ta, et suvepealinna on külla tulnud niivõrd palju väljamaalasi.
Peoliste melu naist ei sega.
Olgugi, et ma enam rannas ei päevita, aga tore, et rand on elavlenud.
Ja tore, et rahvas liigub ja see on juba kolm korda nii olnud", ütleb naine.
Esimesel korral oli vist kord natuke halvem.
"Siis ehk oli kaebuseid", mõtiskleb ta.
Küll aga ongi rannas toimuv melu tema sõnul suvepealinlaste jaoks tavaline.
"See Weekend on väga hea promo meie väikesele linnale", räägib pargis peesitav Harri.
Melu ja möll pole ka tema elurütmi võnkesse löönud.
Aga misjaoks?!
Me peaksime kõik kokku hoidma.
Mõtlema nii, kuidas see rahvustevaheline suhtlemine parem oleks.
Valju muusika meest ei muserda.
See ei sega, ehkki ma elan sealsamas lähedal.
"Head inimesed suudavad kokku hoida ja pole mingit pahandust", kõneleb ta.
Pärnusse tulnud külalised on tema sõnul viisakad.
"Pudelitega on nad muidugi ka natuke liialdanud, ent noored on noored ja issand jumal - andke minna, ent olge inimesed ja saame hakkama!" ütleb ta.
Rannaäärsed elanikud on selleks ajaks kuskile eemale reisinud, kas siis sugulaste või tuttavate juurde.
"Aga üldiselt mõjutab festival elu positiivselt -inimestele meeldib selline melu", räägib Pärnus lastega jalutanud Tiina.
Ka tema perekonna und festivalimuusika ei häiri, ehkki möödunud aastal kostus see tänavusest veelgi kaugemale.
Eelmisel suvel oli lava teistpidi, siis kuulsime rohkem.
Elame ise linnast väljas, et tegelikult kostub sinna kaugele Pärnu jõe äärde päris hästi", räägib ta.
Pearson kärbib veel 3000 töökohta ja vähendab dividende, et äri taaselustada
Briti haridusettevõte Pearson ütles reedel, et kärbib veel 3000 töökohta ja vähendab oma vahedividende 72 protsendi võrra, käivitades sellega äri ähvardava kitsikuse lahendamiseks järjekordse ümberstruktureerimisprogrammi.
Kaotatavad töökohad, mis koondatakse tegevjuhi John Falloni sõnul suure tõenäosusega 2018. aasta lõpus ja 2019. aasta alguses, lisanduvad eelmise ümberstruktureerimise käigus kaotatud 4000 ametikohale.
Pearson teatas maikuus plaanist kärpida kolmanda kulude vähendamise programmi raames kulusid veel 300 miljoni naela võrra (394 miljonit USA dollarit), et üritada taaselustada äri, mis on saanud kiire digitaalsele õppele ülemineku tõttu hoobi.
Ettevõte, mis nõustus müüma eelmisel kuul osaluse ettevõttes Penguin Random House oma partnerettevõttele Bertelsmann, ütles, et nende ootus seoses aastaga ei ole muutunud pärast seda, kui teatati müügitulu 1-protsendilisest kasvust 2,05 miljardi naelani aasta esimeses pooles.
Pühapäeval jätkub vihmahoogudega suviselt soe ilm
Eestis tuleb pühapäeval vihmahoogudega äikesevõimalusega suviselt soe ilm, tuulepuhangud on kohati väga tugevad.
Öösel tuleb Eestis pilves selgimistega ilm.
Mitmel pool sajab hoovihma, võib olla äikest.
Puhub edela- ja läänetuul 5-11, puhanguti kuni 14, saartel ja rannikul kuni 18 m/s.
Õhutemperatuur on 13-17 kraadi.
Päeva tuleb vahelduva pilvisusega ilm.
Mitmel pool sajab hoovihma, paiguti on võimalik äike.
Puhub edelatuul 6-12, puhanguti kuni 15, saartel ja rannikul kuni 20 m/s.
Õhutemperatuur on 18-21 kraadi.
Konvoirünnak Kabulis: enesetapurünnakus hukkus NATO sõdur
Enesetapupommitaja ründas ametnike sõnul Afganistani pealinnas Kabulis sõjaväekonvoid, tappes ühe NATO sõduri ja haavates mitut teist.
NATO avalduses öeldi, et vigastada said viis sõdurit ja tõlk.
Kinnitamata kohalike teadete väitel sai linna Qarabaghi rajoonis toimunud intsidendis surma ka kolm tsiviilisikut.
See pommitamine on viimane vägivallaaktidest, mis on Afganistani sel kuul tabanud - teisipäeval sai Herati mošeerünnakus surma rohkem kui 30 inimest.
Esmaspäeval tappis enesetapupommitaja Kabulis Iraagi saatkonna lähedal kaks inimest.
NATO avaldus ütles, et neljapäevaõhtune plahvatus toimus, kui ühispatrulli Afgaani armeega rünnati "inimese kantud ise valmistatud lõhkekehaga".
Avalduse väitel on kõik vigastatud stabiilses seisundis ja neid ravitakse USA militaarhaiglas Bagrami lennuväljal.
Korrespondentide sõnul on Talibani ja grupi, mida tuntakse kui nn Islamiriiki (ISIS), aina kasvav jõud Qarabaghis NATO Bagramis asuvate jõudude jaoks tõsine mureallikas.
ÜRO andmetel on 2017. aasta esimeses pooles saanud Afganistanis surma vähemalt 1662 tsiviilisikut, neist ligikaudu 20% pealinnas.
Juuli lõpus tappis autopomm Kabulis peamiselt šiiidide rajoonis vähemalt 30 inimest.
Talibani sõnul olid nemad rünnaku taga.
31. mail tappis suur pommirünnak kesklinnas rohkem kui 150 inimest - see on kõige rohkem surmi kaasa toonud sõjaline rünnak riigis alates sellest, kui USA juhitud väed tõrjusid Talibani 2001. aastal võimult.
See vägivald rõhutab ebakindlat julgeolekuolukorda Afganistanis, samal ajal kui Ameerika Ühendriikide president Donald Trump kaalub, kas suurendada riigi sõjaväge ja politseid aitavate USA vägede arvu.
Korrespondentide väitel on viimastel nädalatel Kabulis toimunud enesetapurünnakud toonud ühtlasi kaasa avalikkuse usalduskriisi valitsuse, selle poliitikate ja eriti president Ashraf Ghani vastu.
EPA tühistas pärast hagisid sudumääruse edasilükkamise otsuse
Ameerika Ühendriikide Keskkonnakaitseagentuur (United States Environmental Protection Agency  EPA) tühistas otsuse viivitada Obama-aegse määruse kehtestamisega, mis kohustab osariike piirama sudu põhjustavaid heitgaase, üks päev pärast seda, kui 15 osariiki kaebasid agentuuri selle käigu tõttu kohtusse.
EPA teatas otsusest jätkata "2015. a osoonisisalduse määramise toimingutega" hilja kolmapäeval, öeldes, et see näitab agentuuri pühendumust koostööle osariikidega.
"Usume, et peame oma osariikidest partneritega dialoogi pidama ja neid kuulda võtma," ütles EPA juht Scott Pruitt avalduses.
Pruitt oli teatanud juunikuus EPA kavatsusest lükata osoonisisalduse määramised  mille käigus mõõdetakse riigi eri osades sudureostust, et teha kindlaks, kus tuleks selle taset karmimale õhukvaliteedi standardile vastamiseks vähendada  ühe aasta võrra edasi 2018. aasta oktoobrisse.
15 peamiselt demokraatlikku osariiki esitasid üheskoos Columbia ringkonnaga teisipäeval hagi, öeldes, et see otsus on ebaseaduslik.
President Donald Trumpi valitsus on üritanud tõmmata tagasi mitmeid endise presidendi Barack Obama kehtestatud keskkonnaregulatsioone. Trumpi sõnul on see osa laiahaardelisemast majanduskasvu turgutamise plaanist.
Aga need püüdlused on tekitanud vastureaktsioone demokraatide ja looduskaitserühmituste seas, kes on mures suurenenud saasteainete mõju pärast inimeste tervisele.
EPA veebilehel on kirjas, et osooni sisaldava õhu sissehingamine "võib kahandada kopsude töövõimet ja suurendada riski haigestuda hingamisteede haigustesse", näiteks astmasse.
Saksa sigadel võib tulla pidu.
Saksamaa sigadel ja veistel võib tulla pidu, kuna tugevad vihmad ohustavad Euroopa Liidu suuruselt teise nisutootja saaki, kirjutab Bloomberg.
Tänavu võib minna sedasi, et nädalaid kestnud sajuhood enne saagikoristust võib tähendada, et leivatööstuseks mõeldud vili kõlbab vaid loomadele söödaks.
"Nisu kvaliteet on kaugelt hullem kui mullu ja kehvem kui 2015. aastal", ütles Agravis Raiffeiseni analüütik Bernhard Chilla.
Tänavu võib minna kuni 40 protsenti saksa nisust loomasöödaks, mida on topelt võrreldes tavapärasega, prognoosis Agravis.
Saksa põllumehed nagu ka nende Euroopa kolleegid on tänavu puutunud kokku igasuguse ilmaga.
Kõigepealt oli talv liiga kuiv.
Siis tuli külm kevad, mida juunis asendas kuumalaine.
Juulis tabas Saksamaad sajuhood, mis on jätkunud ka augustis.
Paljude silmad on pööratud Põhja-Saksamaale, kus vihm takistab saagikoristust.
Seni on koristatud vaid viis protsenti nisust.
Enamus piirkonnas pole veel saagikoristus alanudki, teatas kohalik saagi kokkuostja Ceravis.
"Käes on päris keerulised päevad", ütles Ceravise vanemkaupleja Frank Deckert Rendsburgist.
Kooskõla kõiges ehk soomlaste sisekujunduse kavalad kiiksud
Kaunis loodus mängib oma osa messikodude interjöörides, sest suurte akende kaudu jõuavad Saimaa kallaste võrratud vaated paljudesse (elu) tubadesse.
Igal sammul hakkab silma meie põhjanaabrite püüdlus luua ühtaegu nii kargeid kui ka täiuslikke (energiasäästlikke) kodusid.
Imetlust ja ka järgimist väärib soomlaste puidukasutamisoskus ehitus- ja viimistlusmaterjalina, mööbli ja iluasjade valmistamisel.
Virgutavaid võtteid ja nutikaid lahendusi leiab messimajades nii ehitaja kui ka (kodu) kujundaja.
Seal tuleb ilmekalt esile, et musta, valge ja halli varjundeist kooslused, kui neid täiendavad puidutoonid ja toataimed, võivad olla väga meeleolukad.
Häid ideid saab noppimas käia veel nädal aega, sest mess kestab 13. augustini.
Tarvikud ja ürdipotid vihjavad, et selles köögis kokatakse sageli.
Ööl vastu tänast tõmmati joon alla tänavusele Weekend Festival Balticule ning Martin Garrix andis pealaval endast kõik, et viimase esinejana meelde jääda.
Rahvas oli Garrixi esinemise ajal tõeliselt pöördes - lauldi, huilati, tantsiti ennastunustavalt.
Kui Garrix lõpetas, valguti ühise massina Pärnu rannast linna peale laiali.
Toome sinuni galerii, kus on koos kõik pildid, mis meie fotograaf kolme päeva jooksul Weekendil püüdis.
Kindlasti oled ka sina mõnel neist, otsi end üles!
Mikey Garcia ja Vasyl Lomachenko kohtuvad esimest korda, arutavad võimalikku vastasseisu
Vasyl Lomachenko ja Mikey Garcia, kes peaksid olema kokkupõrkekursil, et minna vastamisi lähituleviku kõige köitvamas poksimatšis kuni 66,7 kg kaalukategoorias, kohtusid esimest korda neljapäeval.
Nad olid ESPN-i kontoris Los Angeleses eraldi tubades, kuni Garcia, võitmatu World Boxing Councili kergekaalutšempion, jalutas koridori teise otsa, et tervitada Lomachenkot, World Boxing Organizationi sulgkaalutšempionit.
Pärast Garcia üksmeelse otsuse tulemusel saavutatud võitu endise neljakordse maailmameistri Adrien Broneri üle laupäeval Showtime'is kuuluvad mõlemad võitlejad kaaluedetabeli esiviisikusse.
Garcia ulatas oma parema käe ja ütles: "Kuidas sul läheb, tšempion?
Soovin sulle edu."
Lomachenko kaitseb oma vööd Miguel Marriaga vastu laupäeva õhtul kl 19 ESPN-is.
Kui paar fotode jaoks poseeris, märkis Lomachenko mänedžer Egis Klimas, et võimalik vastasseis võitlejate vahel oleks "täiuslik mõõduvõtt".
"Olen endine sulgkaaluline," meenutas Garcia.
"Liikusin Broneri jaoks üles [63,5 kg juurde], kuid ma ei ole nii suur.
Ma olen 63,5 kg kohta väike.
Ma tahan liikuda allapoole kergekaalu.
Ja tema peab liikuma ülespoole kergekaalu [61,2 kg] ning seejärel saame võidelda.
Fännid on seda soovinud.
Pakkugem neile siis seda."
Lomachenko nõustus.
"Poksimaailm vajab seda võitlust."
Klimas tõstatas küsimuse, kas selle vaatamine peaks olema tasuline. See on osa tema strateegiast, mille kohaselt ta tahab lasta Lomachenkol selle aasta lõpu poole debüüteerida 61,2 kg klassis, et teha järgmiseks suveks võimalikuks kohtumine Garciaga (37-0, 30 nokauti), kellel on ühtlasi huvi võidelda Jorge Linarese ja Luke Campbelli matši võitjaga pärast nende 23. septembril toimuvat kergekaalu tiitliraundi Forumil.
"Selle võitluse vaatamine võiks olla tasuline, kuna fännid on seda vastasseisu soovinud," sõnas Garcia, öeldes hiljem, et ta on avatud võitlemisele ükskõik millisel kanalil, mis pakub parimat rahalist paketti.
"Oleme põhitegijad.
Ükski teine nimi ei suuda nii palju tähelepanu pälvida.
Millal iganes nad valmis on ... "
Garcia ütles, et ta peab Lomachenkot "vägevaks võitlejaks" ja võib minna vaatama tema laupäevast matši.
Lomachenko oli aga Garcia kiitmisel tagasihoidlik, öeldes, et tema meelest nägi Riverside'ist pärit kolme divisjoni meister välja "väga aeglane; vabandust, Mikey... sa soovisid seda nokauti".
Garcia sõnul oli eesmärk näidata löögitugevust ja seejärel poksida.
Mõlemad kinnitasid, et nad tunnevad, kuidas pinge nendevaheliseks jõukatsumiseks kasvab.
"See on võitlus, mis ootab realiseerimist.
Ükski teine vastasseis ei tekita nii palju tähelepanu ja suminat.
Ma olen rohkem kui valmis selle nimel tööd tegema," ütles Garcia.
Lomachenko sõnas: "Olen olnud parimate võitlejate ootel ja Mikey on just seda.
Sellest tuleb hea võitlus."
Millistest maailmanurkadest Eestisse kolitakse?
Mullu pikendas ning väljastas politsei- ja piirivalveamet (PPA) rekordiliselt üle 13 000 elamisloa kolmandate riikide kodanikele, kes valdavalt on Eestisse reisinud tööle, õppima või pere juurde.
Kui näiteks mullu otsustati tähtajaline elamisluba väljastada 6702 välismaalasele, siis tunamullu oli see arv 4928.
Ametkonnad ei oska öelda, kui palju sisserändajaid lõpuks Eestisse püsivalt jääb, kuid sellist analüüsi siseministeeriumis koostatakse.
Kui kümme aastat tagasi kolis Eestisse aastas ligi 500 ukrainlast, siis viimastel aastatel hakkab see arv 2000 lähedale jõudma.
Elamisloa taotlejate hulk suurenes hüppeliselt Ukraina kriisi ajal - 2014. aastal sai tähtajalise elamisloa 1087 inimest, aasta varem 675.
Statistikaameti andmeil kasvabki Eestis kõige rohkem Ukraina kodanike arv - mullu saabus Eestisse 850 Ukraina kodanikku enam kui lahkus.
"Ukraina kogukond on Eestis kogu aeg suur olnud ning keeruliste olude tõttu riigis on loomulik, et tööd ja õppimise võimalusi otsitakse riigist, kus kogukond ja paljudel ka pere juba ees", nentis siseministeeriumi pressiesindaja Kristin Rammus.
Mullu ja tunamullu oli tähtajalise elamisloa saanud ukrainlaste hulk suurem isegi Venemaa kodanike arvust, ehkki kümne aasta jooksul on kokku kõige rohkem tähtajalisi elamislube väljastatud viimastele.
Kui ukrainlased tulevad siia valdavalt tööle, siis Venemaa kodanikud pererände pärast.
"Arvestades siinset ajaloolist vene kogukonda, on neil tõenäolisemalt ka kõige suuremad perekondlikud sidemed Venemaal elavate inimestega", ütles Sisekaitseakadeemia rändeteadur Helina Maasing.
"Kui vaadata, kuhu Eesti elamisloa saanud Venemaa kodanikud on elama siirdunud, siis Harjumaa järel on kohe Ida-Virumaa", lisas ta ning tõi välja, et umbes 40 protsenti neist on abiellunud Euroopa Liidu kodanikuga.
Mullu sai tähtajalise elamisloa 1696 Venemaa kodanikku, mis on samuti rekordiline hulk.
Samal ajal elamisluba pikendada soovinud venelaste hulk hoopis vähenes.
"Hüpe on tingitud sellest, et elamisloa pikendamise asemel on taotletud uut elamisluba püsivalt Eestisse asumiseks", selgitas siseministeeriumi pressiesindaja Rammus, kelle sõnul on Vene kodanike huvi Eesti elamisloa vastu püsinud aastaid pigem stabiilsena.
Uut elamisluba püsivalt Eestisse asumiseks saavad siin vähemalt kolm aastat elanud välismaalased taotleda eelmisest aastast.
Selle eesmärk on soodustada kohanenud inimeste siiajäämist.
Pikaajalise elaniku elamisluba eeldab aga näiteks viit aastat.
Uue elamisloa pärast on ilmselt vähenenud ka vana elamisloa pikendamine.
Näiteks mullu anti selline elamisluba 146 ukrainlasele, kes on siin vähemalt kolm aastat töötanud.
Nüüd saavad ukrainlased tööd vahetada ja Eesti riik ei aja enam näpuga järge, kas palgakriteerium on täidetud.
See elamisluba sai hoobilt populaarseks - taotlejateks mullu veel halli passi omanikud (1029), venelased (487), indialased (54) ja nigeerlased (36).
Kokku said Eestisse elama asumise eesmärgil elamisloa 1968 inimest, nende seas veel näiteks 23 ameeriklast, 12 egiptlast, 18 grusiini ja sama palju hiinlasi.
Tänavu esimese poolaastaga on selliste taotlejate koguhulk juba 1269.
Kümne aastaga on üllatuslikult Nigeeriast saanud riik, mille kodanikud on ühed aktiivsemad Eesti elamisloa taotlejad.
Kui 2007. aastal väljastati nigeerlastele kolm elamisluba, siis mullu 200.
Nigeeriast tullakse siinsetesse ülikoolidesse õppima.
Veel on Eesti kõrgkoolid populaarsed näiteks grusiinide, hiinlaste ja türklaste seas.
India, Bangladeshi ja Nigeeria kodanike arv on tõusnud valdavalt tänu õpperändele.
Ka nende puhul kehtib reegel, et kus on kogukond ette tekkinud, sinna tuleb lihtsamalt teisi juurde", lisas Rammus.
Kümne aasta jooksul on kaks inimest Eestisse kolinud ka näiteks Põhja-Koreast, sama palju Laosest ja Madagaskarilt.
Kümme inimest on siia tulnud Kuubalt, 231 Lõuna-Koreast, 40 Indoneesiast ja neli Uruguayst.
Kui aastas saab elamisloa umbes 6000 kolmanda riigi kodanikku, siis see on umbes 0,46 protsenti kogu rahvastikust.
Isegi kui arvata juurde Euroopa Liidu kodanikud, jääb ränne umbes protsendi juurde", kommenteeris Maasing, et tegelikult on arvud väikesed.
Kokku rändas statistikaameti andmetel Eestisse mullu 14 822 inimest, siit välja aga 13 792.
See tähendab, et sisseränne ületas teist aastat väljarännet.
Enamik välja- ja sissekolijatest on Eesti kodanikud, kuid rohkem on neid lahkujate seas.
Seetõttu oli Eesti kodanike rändesaldo mullu 2000 inimesega miinuses.
Eestlased rändavad eelkõige Soome ja Eesti vahet.
Mammu Couture'i printsessimood võlub satside, tikandite ja tülliga
Põhjatu ideedelaegas on Maria Tammeoru jaoks siiski ajalugu - vanad maalid ja kostüümid: "Võin tundide kaupa kusagil muuseumis unistada ja vanaaegseid varrukaid ja kraesid imetleda.
Kui teed midagi kirega siis sa uurid ja õpid selle kohta juurde iga päev.
See on avastamisrõõm!
Mammu Couture'i glamuurne maailm võib mõnele eluvõõras näida, kuid disainer nii ei arva.
Sa ise otsustad, kui palju sära su elus on!
Mul on sõbranna, kel on terve saun täis minu loodud haute couture'i kleite.
Sest ega see tema süü pole, et ta ei ela Hollywoodis ja ei käi iga päev punasel vaibal, tema tahab ka neid kõige ilusamaid kleite kanda ning kannabki!
Sa saad ise elada oma elu eriliseks!
Moekunstnik ei tunnista lõhet säravate sündmuste ja halli argipäeva vahel.
Just see mõttekäik pani veerema plaani viia kõrgmood Eestis maakohtadesse, metsade ja põldude vahele, inimesteni, kelleni mood tihtipeale ei jõua.
Mammu kollektsiooni esitleti näiteks Võrus, Jõhvis ja Pärnu moealleel, kus 45 modelliga kuninglik defilee täitis terve tänava.
Tallinnas võetakse sageli poos sisse, noogutatakse väärikalt, aga mujal on emotsioone rohkem - hüüavad braavo, tõusevad püsti, tahavad sind kättpidi tänada.
Suur osa publikust tuli niisama uudistama, aga nüüd on nad Mammu Couture'i fännid.
Kui sa ületad inimeste ootused, on nad vaimustatud!
Ja mulle meeldib see tunne, et olen oma moeloominguga justkui suvetuuril.
Pärnus oli meil 50 meetri pikkune punane vaip, terve tänav kauneid kleite täis, tundus, et neil ei tulegi lõppu!
Maria ei tunnista ka moetava, et loomingut peab esitlema supersale supermodell, tema toob meelsasti lavale tavalised naised.
Tihti kutsun lavale omaenda kliendid - nad on alati rõõmuga tulnud.
See on ju nii kihvt kogemus, saad särada laval imeilusas kleidis!
Mul on nii kahju, et ma ise ei ole mitte kunagi oma etendust näinud, alati olen ju lava taga, et anda lootusetu perfektsionistina asjadele viimane lihv.
Mu närv ei lubaks rahulikult saalist pealt vaadata.
Maria ongi seda sorti moelooja, kes ei taha üksnes esindusrolli täita, vaid kõiges kättpidi sees olla.
Mul on stuudios oma õmblusmasin, enamiku kollektsioonist teostan ise.
Mulle meeldib kogu protsess, kus sa mängid detailidega, avastad.
Ma pole oma loomingust kunagi kaugel ja tööd ma ei karda.
Disainiga asi ei piirdu, ka stilistika, logistika, korraldamine, organiseerimine - kõik peab ühe temperamentse naise päeva ära mahtuma.
Eks neid töötunde tuleb fanaatikutel ikka tohutult.
Ma ei oskagi öelda, millal mu tööpäev lõpeb, minu jaoks on see lihtsalt päev täis rõõmu!
Mul on ikka väga vedanud - see on nagu lakkamatu õnneahel: mina teen midagi ilusat, inimene saab midagi ilusat ja veel omakorda komplimente.
Mitu korda on öeldud, et mu kleitides on maagia - need panevad end printsessina tundma.
Külluslikud tüllist satsiread, mis Maria talendi üleöö kuulsaks tegid, on Mammu Couture signatuuriks jäänud tänaseni.
Martin Müürsepp U18 poistest: eestlaste alagrupiturniiri relv pöörati nüüd meie vastu
Kahju, muinasjutt sai otsa.
Esimese asjana jäi silma, et me ei saanud oma lauda kätte.
Ja kui lauas tuleb nii suur vahe sisse, pole midagi teha", kommenteeris Eesti U18 korvpallipoiste 61:75 allajäämist Suurbritanniale meie ainus NBAs mänginud korvpallur, BC Kalev/Cramo abitreener Martin Müürsepp.
Vastased võtsid ründelauast 28 palli ja said selle tõttu nii palju rohkem rünnakuid.
Me polnud ka valmis nende agressiivseks kaitseks ega rünnakuks, see lõi .
Paljud inglaste rünnakud lõppesid kolme kuni viie sekundiga, me ei suutnud kaitset üles ehitada.
Kaitses jõudsid nad aga igal pool käsi vahel hoida, me ei saanud kombineerida.
See lõi meeskonnal jalad alt.
Vastaste kodutöö oli paremini tehtud.
Müürsepa hinnangul pidanuks Eesti tegema rohkem taktikalisi vigu, et vastaste hoog eos maha võtta.
Viimaselgi veerandil - meil oli null viga, kuid vastased juba mitu kiiret korvi saanud.
Atleetlikkus ja tihe pealekäimine, mis oli alagrupiturniiril meie relv, pöördus nüüd kõik meie vastu.
Täna polnud meil nende agressiivsuse vastu jõudu.
Müürsepp jäi oma hoolealusega Kalevis, Matthias Tassiga rahule.
Turniiril üldiselt saab terve meeskonna kohta öelda häid sõnu, tänaseni oldi ühtne löögirusikas.
Kahju, et nõnda agressiivse vastasega poldud juba varem kohtutud.
Tass on kogu aeg olnud enesekindel ja mängis tänagi oma välja, kuid tundus, et ta oli väsinud - ta on kandnud päris suurt koormat.
Aga ta tegi mõne täitsa ilusa liigutuse, mida varem trennides näinud olen", lisas juhendaja.
Kohutavad numbrid: neidude korvpallikoondis viskas EM-turniiril kolme veerandiga vähem kui 10 punkti...
U18 vanuseklassis ei käi ainult noormeeste EMi B-divisjoni korvpalliturniir Tallinnas, neiud alustasid üleeile Dublinis.
Ning Eesti mäng Poolaga kippus paraku küll antirekordite valdkonda.
Eesti kaotas 25:65, kuid veel pärast kolmandat veerandaega oli seis 9:49 ehk alles viimasel kümnel minutil võtsid vastased jala gaasipedaalilt ning too periood jäi viiki 16:16.
Nii esimesel kui ka teisel veerandil viskas Eesti 4, kolmandal 1 punkti...
Seejuures tabasid eestlannad alguses kahe minutiga neljast esimesest viskest kaks tükki, edasi aga mängust 25 tükki mööda, siis üks kolmene sisse ning seejärel veel 21 viset mööda...
Ehk peaaegu poole tunni jooksul tabati 47 viskest üks.
Lisaks tuli 2 punkti neljast vabaviskest.
Pallikaotusi oli selle ajaga mõistlik arv, 12.
Mängu lõpuks oli Poola visketabavus 33 ja Eestil 13 protsenti (68/9).
Eesti on alustanud kahe kaotusega, avapäeval tuli tunnistada Portugali 83:56 paremust.
NATO laevad tulid Tallinnasse varusid täiendama
Täna saabus NATO 1. alaline miinitõrjegrupp nädalavahetuseks Tallinnasse plaanilisele sadamavisiidile, et täiendada laevade varusid ning valmistuda eelolevateks harjutusteks.
Külastuse käigus laevad teevad ettevalmistusi merele naasimiseks ning annavad sealjuures meeskonnaliikmetele võimaluse paaripäevaseks puhkuseks.
Pärast visiiti jäävad NATO laevad Eesti vetesse, et viia läbi mitmeid harjutusi ja olla valmis tulevasteks ajalooliste lõhkekehade otsimise operatsioonideks.
"Eestlaste osalus NATO üksuses ja nende poolt läbiviidav koostegevusõpe kohalikes vetes ilmestab hästi meie integreeritust liitlasjõududega", ütles mereväe laevastiku ülema ülesannetes olev operatsiooni- ja planeerimisjaoskonna ülem kaptenmajor Arto Reinmaa.
Alates 29. juunist juhib NATO 1. alalist miinitõrjegruppi Läti mereväelane kaptenleitnant Gvido Laudups, kes võttis Riias peetud tseremoonial grupiülema ülesanded üle Eesti mereväeohvitserilt kaptenleitnant Johan-Elias Seljamaalt.
Grupi lipulaevaks on määratud Läti mereväe toetuslaev LVNS Virsaitis, millel tegutseb ka grupi juhtstaap.
Sel poolaastal kuulub rahvusvahelise üksuse koosseisu ka Eesti mereväe miinijahtija Sakala.
Ühena neljast NATO merelise väejuhatuse alluvuses olevast laevade grupist on NATO 1. alaline miinitõrjegrupp esmaste kiirreageerijate hulka kuuluv valmidusüksus, keda allianss võib viie päeva jooksul saata erinevatesse maailma paikadesse.
4. - 13. augustini muutuvad Pirita kloostri muistsed varemed taaskord paigaks, kus peetakse maha 13 aastat tagasi maestro Eri Klasi poolt ellu kutsutud Birgitta Festival.
Tänavune Birgitta Festival saab Tallinna Filharmoonia kunstilise juhi Risto Joosti (36) sõnul olema kaunis, võimas ja enneolematu.
Risto Joost: Kuulajateni jõuavad ooperimaailma klassikasse kuuluvad "Traviata" ja "Tosca", balletilavastused lummavast "Bolerost" lõbusa "Karlssonini" ning samuti ei puudu kavast omaproduktsioon, milleks on sel korral Joseph Haydni imelise oratooriumi "Aastaajad" lavastus sama rahvusvahelise loovmeeskonna poolt, kes 2015. aastal tõid Pirital lavale Haydni teisegi meistriteose "Loomine".
Birgitta Festival on palju enamat, kui lihtsalt kontserdid ja teatrilavastused.
See on suurem kui mistahes muusikateater oma tavapärases vormis.
See on festival, mille lummus võtab võimust ja ei lasegi kunagi enam päris lahti.
Sest kogemus, mille kuulaja saab selles ülevas ja salapärases keskkonnas, paneb inimhinged helisema ning puudutab inimtajusid moel, mida kirjeldada pole võimalik.
Risto, oled esimest aastat Birgitta Festivali kunstiline juht.
Kas maestro Eri Klasi kingad pisut suurtena ei tundunud?
Loomulikult, aga kuna mul oli Eri Klasiga väga isiklik suhe, siis on sellest palju abi olnud.
Ta suunas mind läbi terve minu õpilaskarjääri ja toetas ka dirigeerimiskarjääri alguses.
Võib-olla just tänu sellele on mul lihtsam tema tööd jätkata.
Eri Klas on süstinud Birgitta Festivali meeskonda nii palju headust ja loomulikult kandub see kõik ka mulle üle.
Suurepärane oli liituda meeskonnaga, kes teab kuidas asjad täpselt käivad.
Just Eri Klasi suur süda andis ka mulle jõudu Tallinna Filharmoonias Birgitta Festivaliga jõudsalt edasi minna.
Ja siin ma nüüd olen ja ma saan hakkama!
Mis võiks publikut tänavusel festivalil erutada, mida erilist pakute?
Meil on artiste Inglismaalt, Lätist, Leedust ja üllatusena tuleb esitlusele muuseas esimene ballett, mis kirjutatud Astrid Lindgreni jutustusele.
Selleks on "Karlsson lendab".
Ja üks kurioosne nüanss selle juures on, et selle balleti autor on Läti helilooja Juris Karlsons, kes ise avaldas soovi selle teose kirjutada.
Ilmselt on tal juba lapsest saati hinges elanud Karlssoni karakter.
Risto, kuidas sa seda kõike jaksad?
Tänu minu toetavale elukaaslasele kindlasti.
Selline töö vajab tugisüsteemi ja palju armastust ning seda on mul õnneks kuhjaga.
Ja olen märganud, et minu isiklikud emotsioonid ei sõltugi niipalju teistest inimestest, kuivõrd minust endast ehk siis kuidas ma igale uuele päevale vastu lähen.
Ja selline teadlik toonuse hoidmine, positiivsuse hoidmine ja tegelikult naeratamine iseendale hommikuti peeglisse, tõstis oluliselt minu õnneprotsenti.
Eriti nüüd sel nädalal, kui on kõige olulisemad proovid, olen seda eriti agaralt praktiseerinud ja see toimib.
Endale naeratamine aktiviseerib aju ja tõstab toonust.
See pole lihtsalt sõnakõlks.
Arvan, et inimesed ei tea veel pooligi asju oma kehast, mida universum neile pakub, aga eks igaüks ise avastab seda tasapisi.
Kohe, kohe on tähtis hetk käes.
On sul ka mingi rituaal enne dirigendi pulti astumist?
On ikka, riided tuleb ära vahetada mugavamate vastu.
See on see väike hetk iseendale.
Aga üldiselt jah, mul pole võimalust enne suurt esinemist puhata või väikest uinakut teha.
Tegelikult mulle isegi meeldib inimestega aktiivselt suhelda, isegi enne dirigendipulti astumist.
Aga tulge kõik Birgitta Festivalile, siin on mida avastada ka mitte eriti suurele ooperi ja balleti sõbrale!
Vaata meeleolukat videot Risto Joostiga!
Avaldati Rootsi asüülitaotlejate vanuse hindamise testide uued tulemused
Rootsis tehti asüülitaotlejate seas test, mille käigus hinnati nende vanust uudse lähenemisega meditsiiniliselt. Testi värskeimad tulemused näitavad, et rohkem kui 80 protsenti testitutest hinnati vanemaks kui 18, aga sugugi mitte kõik ei usu tulemuste täpsusesse.
Rootsi riiklik kohtumeditsiini instituut (Rättsmedicinalverket) alustas testidega selle aasta alguse poole.
Testid loodi vanuse täpsemaks hindamiseks asüüli taotlemise käigus pärast seda, kui Rootsi Migratsiooniametit (Migrationsverket) kritiseeriti selle eest, et neil ei ole õnnestunud mitmete väidetavalt alaealiste pagulaste vanust õigesti määrata.
Praeguseks on Migrationsverket saatnud testimisele 6880 juhtumit ja Kohtumeditsiini Instituut on vahemikus 2017. aasta märtsi keskpaigast kuni 31. juulini väljastanud kokku 2481 testi tulemused.
Kaheksakümmend protsenti (2002) hinnati 18-aastaseks või vanemaks ja veel 25 juhtumi puhul hindas Kohtumeditsiini Instituut, et testitav "võib olla 18-aastane või vanem".
432 juhtumi puhul jõuti järeldusele, et inimene on "arvatavasti noorem kui 18".
Teste kasutatakse ainult juhul, kui inimese vanus on küsimärgi all.
Kohtumeditsiini Instituudis töötava Johan Göranssoni sõnul on tulemused eelnevate kuude omadega võrreldes järjepidevad.
"Me ei näe eelmiste kuude statistikaga võrreldes suurt erinevust, numbrid on üsna järjepidevad," ütles ta ajalehele The Local.
See, et suur osa juhtumitest hinnati vanemaks kui 18, ei tähenda ilmtingimata, et asüülitaotlejad on oma vanuse kohta valetanud.
Instituut väljastas mais 581 testi tulemused ja ütles, et 442 juhul "on viiteid sellele, et uuritav inimene on 18-aastane või vanem".
Aga kui ajaleht Svenska Dagbladet uuris nende 581 testi tulemusi, selgus, et 243 juhul oli inimene otse väitnud, et saab sel aastal 18.
Seda meditsiinilist vanuse hindamise meetodit, mille käigus tehakse tarkusehammastest röntgenipildid ja põlveliigestest MRT, misjärel neid lastakse hambaarstidel ja radioloogidel analüüsida, on mõnes ringkonnas kritiseeritud.
Üks skeptikutest on Karolinska Instituudi endokrinoloog Claude Marcus, kelle tööülesannete hulka kuulub inimeste bioloogilise küpsuse hindamine, et selgitada välja, kas nad läbisid puberteedi tavapärasest varem või hiljem.
"Mul on olnud põhjust selle üle mõelda ja ma ei arva, et praegu kasutatavat mõõtmisviisi peaks kasutama.
Bioloogilise vanuse määramine sellisel viisil on väga ebakindel.
Kui me ei saa kindlalt öelda, siis me ei tohiks teha nägu, et saame," ütles ta ajalehele Metro.
Aga Johan Göransson Kohtumeditsiini Instituudist kaitses testide täpsust: "Üldiselt võib öelda, et lapse ebatäpselt täiskasvanuks lahterdamise risk on väike.
Kõige suurem ehk umbes 10% juures on risk juhul, kui inimene on natuke alla 18."
9 märki, et võid sind petnud kallimale andestada.
Su kallim reetis sind ja veetis öö kellegi teisega.
Sul on valus, sest teil on ühiselt nii palju toredaid aegu ja meenutusi.
Tahaksid talle andestada, kuid kas on õige aeg...
Your Tango loetleb üheksa märki, mis näitavad, et su kallim oma tegu kahetseb ja võiksid talle andestada.
Su kallim näib mõistvat olukorra tõsidust ja näeb selle lahendamiseks palju vaeva.
Su kallim tegeleb probleemiga, mis viis ta teise kaaslasega voodisse.
Su kallim ei ole enam kaitsepositsioonil.
Ta kahetseb siiralt ja võtab vastutuste oma tegude eest.
Ta ei ürita sind oma käitumises süüdistada.
Ta nõustub, et on teinud tõsise vea ja siiralt üritab olukorda parandada.
Ta on tähelepanelik ja üritab sinuga meeldivalt suhelda.
Samas survesta ta sind kiirustades asjast üle saama.
Nad ei eita juhtunut ega ürita seda märkamatuks muuta.
Sul ja su kallimal on arusaam, miks truudusetus teie suhtes tekkis.
Te räägite sellest ja ka sellest, kuidas seda tulevikus vältida.
Õpite paremini suhtlema ja üksteise vajadusi hindama.
Su kallima suhtumine ja teod on aidanud sul arendada endas kaastunnet tema eksimuse vastu.
Su kallima pühendumine ja käitumine on loonud aluse, et teie lähedus hakkab taastuma.
Olete paarina teinud edusamme, et uskuda taas teie ühtsusesse ja suhtesse.
20aastane vasaraheitja Anna Maria Orel tegi Londoni MMil ilusa debüüdi, saades 67.37ga tubli 18. koha.
Orel oli MMi noorim naisvasaraheitja ning rõõmsameelne naine kinnitas, et loodab tulevikus medalite eest võidelda.
Võistlus läks hästi ja sain hea kogemuse.
Esimese katsega (64.80) tegin kohe oma keskmise tulemuse ära, teisel (62.80) riskisin liiga palju ja kolmandal (67.37) suutsin pea selge hoida", ütles Orel pärast võistlust.
Otsisin oma heidet ja mul on väga hea meel, et leidsin selle.
Anna Maria Oreli MMi debüüt lõppes tubli 18. kohaga.
Vihmasadu Orelit ei seganud, sest treenib ta ju talv läbi TTÜ staadionil.
"Olen karastatud", ütles ta väikese muigega.
Londoni olümpiastaadionil oli peaaegu täismaja jagu rahvast, kas Orel tajus inimesi enda ümber või suutis end välja lülitada?
Tajusin, aga positiivses mõttes.
Kõik ütlevad, et see annab juurde - nii ongi!
Kui ise võistled, siis saab seda kogeda.
Orel kinnitas, et jääb MMi debüüdiga rahule ning teda ootab veel palju häid võistlusi: "Tulin siia tänavuse hooaja 32. ehk viimase tulemusega, lõpetasin 18. kohal.
See on väga korralik tulemus.
Olen 20aastane ja MMil - see on ainus, mis loeb.
Võtan kaasa hea kogemuse ja mõnel päeval tahan võistelda juba medalite nimel.
Lääne-Virgina kuberner teatas parteivahetusest
Lääne-Virginia demokraadist kuberner Jim Justice teatas neljapäeva õhtul kogunemisel koos president Trumpiga, et ta vahetab parteid.
"Meeldigu see või mitte, aga demokraadid kõndisid minu juurest minema," ütles kuberner Justice.
"Täna ma ütlen teile, olles rohkelt palvetanud ja järele mõelnud... täna ma ütlen teile, läänevirginialastele, et ma ei saa teid demokraatliku kubernerina enam aidata."
Kogunemisel vallandusid rõõmuhõisked.
"Seega saab minust homme vabariiklane," lisas Justice.
"Treenerina ütleksin teile, et aeg on mängida teist mängu."
Trump oli lubanud varem Lääne-Virginia kogunemisel suurt teadaannet.
Trump võitis Lääne-Virginias 42 punktiga ja Justice ei toetanud demokraatide kandidaati Hillary Clintonit.
Justice, kes on Forbesi andmetel osariigi ainus miljardär, osutus valituks aastal 2016.
Forbes märgib, et talle kuuluvad kivisöekaevandused viies osariigis ning kivisöeäri päris ta oma isalt.
Tema väärtus on ligikaudu 1,59 miljardit dollarit.
Samal ajal avaldas vabariiklaste rahvuskomitee (RNC) neljapäeva õhtul teadaande, et "kuberner Justice'i parteivahetus on järjekordne löök demokraatlikule parteile, mis pigem takistaks riigi jälle paremaks muutmist kui töötaks selle nimel".
"Kõigest 15 kubernerikohta ja kontroll kõige madalama arvu osariikide üle ajaloos - kuberner Justice'i teadaanne on lihtsalt kõige hiljutisem äraütlemine parteile, mis on otsast lõpuni juhitu ega suuda leida positiivset ning ühendavat sõnumit," ütles RNC esinaine Ronna McDaniel avalduses CBS Newsile.
Pole vast üllatus, et kus on palju rahvast, seal on ka palju vigastatuid.
Weekendil meditsiinitelgis ametis olev Urmet ütles eile Õhtulehele, et plaastreid on nad pidanud päris palju välja jagama.
Villid ja marrastused on põhilised, välja väänamised ja kerged kukkumised.
Loomulikult ka pea-, selja- ja jalavalud.
Urmeti sõnul tulevad külastajad festivalile valede jalanõudega ja nii probleemid tulevad.
Meedikud on pidanud abistama ka paari suurema vigastusega külastajaid - on olnud mõned paanikahood ja ka üks jalaluumurd.
Samuti oleme teinud õmblemisi, kui inimene on käe või sõrme puruks teinud.
Väiksemad õmblused teeme siin ära, suuremad saadame haiglasse.
Vaata videost, kas pidulised meedikutelt pohmelli raviks valuvaigistit ka küsivad.
Coe kiitis venelaste ausat vabandust dopinguskandaali pärast
Kergejõustiku rahvusvaheline ninamees Sebastian Coe kiitis tema sõnade järgi "Venemaa neljapäevast ausat vabandust" dopinguskandaali pärast, aga kordas, et praegu pole aeg riiki sporti tagasi lubada.
Venemaa kergejõustiku ninamees Dmitry Shylakhtin ütles kergejõustiku maailmameistrivõistluste eelõhtul toimunud IAAF-i kongressil, et tema riigile kehtestatud võistluskeeld on õige ja tal on kindel eesmärk dopingu vastu võidelda.
Ta palus vabandust "kõikidelt kergejõustiklastelt, kelle käest on võistlustel kuld- ja hõbemedalid ära napsatud".
Tema kommentaaridele vaatamata hääletas IAAF-i kongress selle poolt, et jätta jõusse võistluskeeld, mis kehtestati 2015. aasta novembris pärast seda, kui Maailma Antidopingu Agentuuri (WADA) raport leidis asitõendeid riigi toetatud dopingu kohta Venemaal.
"Minu arvates oli täna tegu väga ausa vastusega, väga ausa esitlusega," ütles IAAF-i president Coe ajakirjanikele.
"Terve nõukogu ja kogu kongress olid rahul, et Venemaa alaliit tunnistas ka ise, et neil on olnud üsna keerulised ajad ja nad teevad alaliidu ümberkorraldamiseks kõik võimaliku."
Coe sõnul oli tal lisaks hea meel, et Venemaa aktsepteeris enda ennistamise kriteeriumeid.
"Usun, et täna oli väga konstruktiivne päev ja toimub edasiminek, aga kongress toetab töörühma ettepanekut, et praegu pole õige aeg Venemaa tagasivõtmiseks," ütles Coe.
"Peame tegema paari järgmise kuu jooksul kõik võimaliku, et olukord normaliseerida.
Oleme lähtunud alati põhimõttest, et tahame puhtad sportlased rikutud süsteemist eraldada," lisas ta.
Üheksateist Venemaa kergejõustiklast, kes vastavad IAAF-i rangetele kriteeriumitele, võistlevad reedel Londonis algavatel kergejõustiku maailmameistrivõistlustel neutraalsete sportlastena.
IAAF-i töörühma juht Rune Andersen ütles esmaspäeval, et Venemaa ei vasta veel mitmele ennistamise kriteeriumile.
Pärast IAAF-i nõukogule tehtud ettekannet lausus ta Londonis ajakirjanikele, et dopingukontroll on endiselt ebapiisav ja keelu saanud treenerid tegutsevad ikka veel vabalt.
Elektriautode revolutsioon muudab oluliselt metallide nõudlust.
Kes on võitjad ja kaotajad?
Vähe sellest, et elektriautode revolutsioon muudab oluliselt kõike kütuseturust kuni infrastruktuurini, loob see ka metalliturul uued võitjad ja kaotajad.
Kuigi kaevandusgigandid nagu Glencore saavad öelda, et ühest kohast nad võidavad ja teisest kaotavad, siis väiksemad kaevandusfirmasid see ei aita.
Praegu teenib Glencore kivisöelt ja naftalt, kuid edaspidi elektriautode ajastul kasvab koobalti, liitiumi, vase, alumiiniumi ja niklinõudlus.
Sel aastal on elektriautode leviku osas panuseid tõstnud Ühendkuningriigi, Prantsusmaa ja Norra valitsuste otsused, kes lubavad lähiaastakümnetel keelustada fossiilsed kütuseid kasutavate uute autode müügi.
Sestap on juba Volvo teadanud, et nad plaanivad loobuda sisepõlemismootorist ning Tesla toob turule odavama Model 3 elektriauto.
Bloomberg New Energy Finance prognooside kohaselt müüakse juba kahe aastakümne jooksul elektriautosid rohkem kui naftast toodetud kütuseid kasutavaid autosid.
"Mõnede metallide osas muudab see kõike", ütles Capital Economicsi tooraineanalüütik Simona Gambranini Bloombergile.
Oleme juba näinud suurt mõju sellistele metallide nagu koobalt ja liitium, mille nõudlus on aastaid kasvanud.
Elektriautodes on umbes kolm korda rohkem vaske kui tavaautos, teatas Glencore.
Veel rohkem vaske on tarvis laadimisjaamades, mistõttu Exane BNP Paribasi hinnangul suurendab see 2025. aastaks vase nõudlust umbes viis protsenti.
Elektriautode akude nõudluse kasv tähendab täiendavat liitiumi, koobalti, grafiidi ja mangaaninõudlust.
Glencore saab kasvavast elektriautode trendist tulu vase hinnatõusult ja sellelt, et on maailma suurim koobaltitootja, prognoosis Jefferies Group.
Selle maaklerfirma hinnangul on teisteks elektriautode võidukäigust võitjateks Freeport-McMoRan ja First Quantum Minerals.
Turg reageerib juba muutuvale trendile.
Tänavu on Londoni metallibörsil koobalt kallinenud 70 protsenti.
Mullune hinnatõus oli 37 protsenti.
Ka vask on tänavu kallinenud 14 protsenti, peaasjalikult majanduskasvu tõttu.
Glencore'i aktsia tõusis Londonis 20 protsenti, olles hinnatõusult ületanud rivaale Rio Tinto Groupi, BHP Billitoni ja Anglo Americani.
Kaotajate poolel on pliiga tegelevad ettevõtted nagu Recyclex ja Campine, kes peavad kohanduma uue ajastuga.
Plii põhiline lõppkasutus on bensiini- ja diiselmootoriga autode startereid vooluga varustavad akud.
Elektriautod kasutavad liitiumioonakusid.
"See on tõsine risk pliinõudlusele välja arvatud juhul kui leitakse sellele muu otstarve, millega saaks ületada nõudluse langust", ütles Bank of America Merrill Lynchi metallituru analüüsijuht Michael Widmer.
Plii hinnaliikumise näol pole veel lahtirulluva trendi mõju märgata.
Plii on tänavu kallinenud 17 protsenti, kusjuures see on Londonis peamiste tööstusmetallide seas hinnatõusult parim metall.
Investorid näevad probleeme metallile alles kaugel tulevikus.
"Ma ei ole kindel, et pliile on see nii halb, sest odav nafta hoiab tavaautod konkurentsis", ütles metallimaaklerfirma Triland Metalsi müügijuht Herwig Schmidt.
Kui plii nõudlus kukub, toimub see aeglaselt.
Võib olla juhtub see nii umbes kümne aasta pärast.
Seniks aga tähendavad karmimad heitgaaside normid, et kasvab hübriidautode nõudlus, mis sõltuvad sagedasel mootorite käivitamisel arenenud pliipõhistest akudest, hindab rahvusvaheline plii ja tsingi uurimisorganisatsioon.
Kergmetallid nagu alumiinium asendavad terast, kuna kergem auto saab vähema elektriga sõita kaugemale.
Sellega on seletatav juba 2013-2016 aastani täiendav 1,6 miljoni tonnine alumiinimuminõudlus.
See moodustab 2,7 protsenti alumiiniumi maailma kogutoodangust.
Tõenäoliselt see trend süveneb, ütles Widmer.
Alumiinium on tänavu kallinenud 13 protsenti, kuna kasvav nõudlus autotootjate poolt on viinud turu defitsiiti.
Terasetootjad ei maga.
AK Steel Holding teeb koostööd General Motorsiga, et kasutada nanotehnoloogiat imekergete autokerede tootmiseks.
Ka ArcelorMittal ja Tata Steel Europe püüavad arendada välja kergemat sulamit terast, et seista vastu alumiinimumile.
"Ülitugev teras peaks olema vastus sellele arengule", ütles Exane BNP Paribasi analüütik Sylvain Brunet.
Euroopas on näha mõningast edu.
Naftaajastu lõpp võib tuua ka kannatusi plaatinale.
Mullu kulus umbes pool sellest väärismetallist diiselmootoriga autode katalüsaatoriteks, teatas metallirafineerija Johnson Matthey.
"Paljudel praegu suure nõudlusega toorainetel nagu nafta ja plaatina ei pruugi tulevikus suurt nõudlust olla", ütles Natixise tooraineanalüütik Bernard Dahdah.
See ei tähenda, et toorained tervikuna muutuvad vähem tähtsaks, kuid nende tähtsus muutub 15 aasta jooksul.
Plaatinatootjad usuvad jätkuvat nõudlust diiselhübriidautode jaoks.
Uncore'i juht Marc Grynberg ütles, et 2025. aastal müüakse jätkuvalt täiselektriautodest rohkem hübriidautosid.
Plaatinatootjate suur lootus 10 aasta perspektiivis on Toyota Motori ja Hyundai Motosi arendatud vesinikelemendil põhinevatel autodel, mis sõltuvad plaatinast, et toota vesinikust elektrit.
Seni ei ole see tehnoloogia siiski veel äriliselt end õigustanud.
"Diisel näib olevat selge kaotaja teel elektriautode poole", ütles Exane BNP Paribasist Brunet.
Saksa autotootjad said juulis suure tagasilöögi osaliseks, kuna Stuttgarti kohus keelas diisli kasutamise Mercedes-Benzi ja Porsche kodulinnas.
Kuidas jalgpalli rahanduseeskirjad mõjutavad Neymari üleminekut Pariisi
Eeskirjad, mille eesmärk on ennetada Euroopa jalgpalliklubide ohjeldamatut kulutamist, ei takista Neymari maailmarekordilist üleminekut Hispaania jalgpalliklubist Barcelona Prantsusmaa klubisse Paris-Saint Germain.
Mis tahes tagajärjed UEFA-lt, juhtorganilt, mis valitseb Euroopa mängu ja mille võimuses on keelata meeskondadel prestiižsel Meistrite Liiga turniiril osalemist, ootavad Paris Saint-Germaini alles ees.
UEFA 2011. aastal kehtestatud ausa mängu finantseeskirjad (FFP) tähendavad, et PSG peab millalgi tõendama, et Neymari üleminekut rahastati ilma tohutu kahjumita.
Barcelonale maksti 222 miljonit eurot (262 miljonit dollarit) ainuüksi selle eest, et brasiillane tema lepingust välja osta, ja Neymari palk hakkab ulatuma kümnete miljonite dollariteni aastas.
Siin on mõned Neymari Prantsusmaa klubisse siirdumise rahalised aspektid.
PSG-l on kahtlemata võimalik Neymari värbamiseks ja oma tähtederohkesse rivistusse lisamiseks selline raha välja käia, arvestades, et meeskonda rahastab Katari energiarikkurist valitsev perekond.
Klubidel on lubatud mängijate värbamiseks rohkelt kulutada, kuid nad peavad tasakaalustama seda õiguslike sissetulekuallikatega, mis võimaldavad neil jalgpalliäris omadega välja tulla.
FFP-le pani aluse Michel Platini pärast seda, kui ta valiti 2007. aastal UEFA presidendiks.
See endine prantsuse mängija uskus, et klubid, kes langevad edu otsinguil suurtesse võlgadesse, tegelevad tegelikult petmisega ja riskivad laostumisega, kui pangad või omanikud peaksid toetamisest loobuma.
Alates 2011. aastast keskendub FFP klubide võlgade asemel nende kaotuste jälgimisele.
See muudatus tähendab, et ärimudelit, mida Roman Abramovich kasutas esmalt 2003. aastal Chelsea's - osta potentsiaaliga klubi ja seejärel teha suuri kulutusi, et meeskonda paremaks muuta ja üleilmset kaubamärki luua - on raskem rakendada.
FFP praeguse kolmeaastase hindamisperioodi vältel, mis kestab kuni 2018. aastani, võivad klubid kanda kuni 30 miljoni euro suuruseid kahjusid.
Ja hoolimata sellest, et Platini tõrjuti 2015. aastal häbistatult presidendiametist, on tema UEFA järeltulija Aleksander Ceferin pühendunud endiselt üleliigse kulutamise takistamisele.
"FFP ei ole kindlasti surnud ja me jätkame kahtlemata edaspidi nende eeskirjade tugevdamist," ütles eelmine nädal The Associated Pressile Andrea Traverso, kes on UEFA-s FFP järelevaataja.
Kuigi PSG tasus Neymari üleostmisklausli eest ühe tervikväljamaksena, on neil võimalik jaotada see summa raamatupidamise eesmärgil kogu lepingu kehtivusaja vältel osadeks.
Neymar sõlmis viieaastase lepingu, mistõttu on võimalik näidata üleminekutasu järgmise viie aasta jooksul aasta lõikes 44,4 miljoni euro suuruse summana.
FFP sanktsioonide esimese laine puhul 2014. aastal sai PSG koos Abu Dhabile kuuluva Manchester Cityga kaela kõige rängemad karistused.
PSG-le määrati 60 miljoni euro (sel hetkel 82 miljoni dollari) suurune trahv, mida vähendati hiljem 20 miljonile eurole, ja klubilt nõuti Meistrite Liiga meeskonna piiramist 2014-2015. aasta hooajal 21 mängijale tavapärase 25 asemel.
UEFA otsib klubisid, kes võivad proovida kavaldada üle reguleerivaid finantsasutusi, puhudes oma sissetulekuid üles klubi omanikega seotud ettevõtete kaudu.
Katari ettevõte võib küll PSG-d sponsoreerida, aga kui sponsorluse väärtust peetakse standardseid turumäärasid ületavaks, ei lubaks UEFA seda ametliku sissetulekuna arvestada.
Nii juhtus 2014. aastal, kui UEFA otsustas, et Qatar Tourism Authority PSG toetuse väärtus oli ülespuhutud.
On räägitud, et teatud osa Neymari PSG teenistusest võib tulla 2022. aasta maailmameistrivõistluste korralduskomitee maksete kaudu Katarist.
Kuid PSG ja Katar 2022 eitavad, et Neymarist võiks saada maailmameistrivõistluste saadik, ja väidavad, et UEFA reguleerivad asutused suudaksid sellise manöövri hõlpsalt paljastada.
PSG-le varem määratud karistused tähendavad, et UEFA on veelgi valvsam seoses mis tahes püüdlustega reegleid eirata.
Olukorraga tuttavad inimesed sõnasid neljapäeval, et UEFA ei ole PSG-ga Neymari üleminekut ennetavalt arutanud.
Nad rääkisid The Associated Pressiga tingimusel, et tagatakse nende anonüümsus, kuna neil ei ole lubatud PSG olukorda arutada.
Viimati avaldatud aruanded näitavad, et PSG teenis 2015-2016. aasta hooajal rohkem kui 10 miljonit eurot kasumit ligikaudu 542,4 miljoni euro suuruse käibe juures.
Viimase finantsaasta andmeid ei ole veel avaldatud.
PSG loodab, et Neymari saabumine mõjub hästi sponsorlustehingutele, kaubastamisele ja särgimüügile.
Klubi ootab seoses lepingu sõlmimisega käibe vähemalt 30 protsendi suurust kasvu.
Hispaania liiga, olles selgelt ärritunud ühe suurima jalgpallitähe lahkumisest, püüdis Neymari üleminekut takistada, väites, et PSG rikub sellega FFP-d.
"See on selge "rahalise dopingu" juhtum klubi ja riigiga," sõnas La Liga president Javier Tebas Hispaania ajalehele AS, viidates sellele, et PSG kuulub peamiselt Katarile.
Arsenali mänedžer Arsene Wenger, kelle klubi kuulub Ameerika spordimagnaadile, jagab La Liga hoiakut, et riik rahastab klubi.
"See on omandiõiguste tagajärg ja see on viimase 15 aasta jooksul täielikult kogu jalgpallimaastikku muutnud," sõnas Wenger neljapäeval.
"Kui klubi kuulub riigile, on kõik võimalik.
Väga raske on ausa mängu finantseeskirju austada, kuna riigil võivad olla teised viisid või teised huvid, et selline suur mängija riiki esindaks."
Norra odavlennufirmal Norwegian on kena traditsioon panna lennukikiilule nende pilte, kes on omas valdkonnas piire nihutanud ja olnud teistele inspiratsiooniks, kirjutab trip.ee
Koos Norwegiani tegutsemisgeograafia laienemisega on laienenud ka lennukikiilul koha välja teeninud inimeste ring.
Väljavalitud persoonide seas on näiteks Benjamin Franklin, Greta Garbo (pildil) ja Miguel de Cervantes.
Lähiajal hakkab aga üht lennukit kaunistama Queeni legendaarse laulja Freddie Mercury portree.
Täna 50 aastat tagasi: orkaanimõõtu torm Eestis, mis rebis majadelt katused ja aknad.
Sajandi tormiks nimetatud orkaan, mis möllas 6. ja 7. augustil tekitas suuri kahjustusi eelkõige Läänemaale, Harjumaale ja Raplamaale.
Loode-Eestis oli nende päevade kestel tuule kiiruseks üle 30 m/s.
Mu vanamees jooksis aias ühe kaarduva puu juurest teise juurde ja katsus kätega neid toetada.
Kõik oli pime ja ragises, nagu maailmalõpp.
Taamal lendasid juba majadelt katused, meenutas 2002. aastal vanaproua Linda Kurova Haapsalust ajakirjale Eesti Loodus antud intervjuus.
Linda abikaasa nägi, kuidas enda istutatud aed kokku varises.
Aga mis sa ikka puid kätega toetad, kus sa sellise tormi vastu saad?
Meri tuli akna alla, akendest pritsis vesi sisse", rääkis Haapsalus Kalda tänaval elanud proua Linda toona.
Seda, et teed olid puid täis ja raudteejaama perrooni katus oli lennanud 20-30 meetri kaugusele, nägi Linda enamiku haapsalulaste sarnaselt alles järgmisel hommikul.
Kohalike sõnul olid Paralepa taga puud loogus maas, mõned täiesti pikali, mõned pooleks.
Kõik nägi välja väga masendav, torm käis ilusatest vanadest puudest ragina ja praginaga läbi nagu sõda.
Lääne-Virumaa ei saanud 1967. aasta augustitormis võrreldes Lääne-Eestiga eriti rängalt kannatada, kuid kahjud olid sealgi suured, kirjutas Virumaa Teataja 2007. aastal.
Haapsalu Lossipark ja Padise park pühiti maamunalt, kuid ka meie kandi pargid said tugevalt kannatada.
Tallinnas mõõdeti tuule kiiruseks kuni 35 meetrit sekundis ehk umbes 130 kilomeetrit tunnis.
Tallinnas Meriväljal oli 6.augusti õhtul üks pisike plikatirts hüüdnud: "Ema, ema!
Kanad on õhus ja ei saa enam alla!"", kirjutas Virumaa Teataja.
Viljandimaal asuv Põlli mõisa hoone hävis tormi ajal niivõrd, et see otsustati hiljem lammutada.
Augustitormile ei pidanud vastu Türi suusahüppemäe konstruktsioonid, mida hiljem enam ei taastatud.
Ajaleht Punane Täht kirjutas 12. augustil 1967. aastal, et linnade ja asulate koristamine mahalangenud puudest ja nende okstest edeneb aeglaselt, ning elanikud võiksid koristustöödel kaasa lüüa.
Tormis said kõvasti kannatada ka viljapõllud, ja ajaleht teatas, et "parteialgorganisatsioonid peavad olema nii korrastustöödel kui ka viljakoristusel innustajaiks ja suunajaiks".
Orkaanidest saab rääkida juhul, kui keskmine tuule kiirus ületab 32,7 m/s.
Puhangulise tuule rekord Eestis püsib 2. novembrist 1969. aastat, mil Ruhnul mõõdeti tuule kiiruseks 48 m/s.
Vaindloo saarel purunes mõõteriist, seega ei saanud seal mõõdetud tugeva tuule kiirust täpselt registreerida.
Puhaste supelrandade saladus: öised koristustööd ja kehv rannailm
Külmemad suveilmad tähendavad ka väiksemat koristusvaeva Tallinna supelrandades.
"Kui on ilma, siis on inimesed rannas, ja kui pole, siis pole ka inimesi", tõdeb ranna koristaja.
Põhja-Tallinna Stroomi rannas kisendavad kajakad.
Neile pakuvad meloodilist konkurentsi madalatel pööretel põrisev traktor, mis plaažile triipe maha künnab.
Tegelikult sõelub viimane seitsme sentimeetri sügavuselt liiva läbi, korjates sellest välja mereprahti ja inimeste maha jäetud risu: pudelikorke, sigaretikonisid ja muud.
Inimesed tulevad ikka randa, olenemata sellest, kas vesi on soe või mitte.
Kui on ilus ilm, siis on inimesed rannas, ja kui pole, siis pole ka inimesi", ütleb osaühingu Haabersti Haldus ranna koristustööde juhataja Aleksandr Usov.
Kell on 6.30 ja rannas käib kibe koristustöö, sest kell kaheksa peab plats olema inimestele korras.
Usov on tööpostil juba kella neljast.
Peale Stroomi hoiab ta silma peal veel Pirita, Harku järve, Kakumäe ja Paljasaare Pikakari rannal.
Prügikogused on vähenenud.
Aastaid tagasi oli seda palju rohkem.
Inimesed oskavad nüüd juba hinnata seda, mida nende heaks tehakse", räägib Usov, kes on randu koristanud 15 aastat.
Enne oli nii, et kui midagi uut sai püsti pandud, siis oli see juba järgmine päev katki.
Nüüd juba hoitakse seda, mis rannas on.
Puhta ranna hind
Üks suuremaid töid Eesti randades on kaldale uhutud mereprügi ehk adru koristamine.
Näiteks Pirita rannas tuleb seda rannahooaja peale ära vedada 400 000 tonni.
"See on uskumatu kogus", märgib Usov.
Teise suure kategooria moodustab olmeprügi ehk kõik see, mille inimesed endast maha jätavad.
Poolteisekilomeetrisel Stroomi rannaribal on kaheksa suurt prügikonteinerit, mida on vaja kolm korda nädalas tühjendada.
Nii palju tekib prügi.
Siiski, külmemad suveilmad on tähendanud seda, et prügi on viiendiku võrra vähem kui muidu.
Kolmanda liigi moodustavad mahajäetud asjad.
Enamasti on need lastelelud.
Seekordse saagina on Usov liiva seest välja kühveldanud kümmekond mudelautot.
Need jäävad omanikke ootama randa viivale puitteele.
"Tavaliselt tuleb neid rohkem välja, aga see on normaalne saak". Usov juba teab, et varsti leiab ta need uuesti liiva seest.
Lapsed tulevad randa ja võtavad mänguasjad, et need uuesti liiva sisse uputada.
Prügi kistakse laiali
Haabersti haldusteenuste esindaja Erika Scholler möönab, et traktori sõelumistööd häirivad kohalikke.
Müra, mis kestab öötundidest varahommikuni, segab naabruses elavate inimeste und.
Päeval on see töö aga võimatu.
Ühes kuus tuleb rand kaks korda läbi sõeluda.
"Kui me seda ei tee, siis linnaosa trahvib meid", märgib Scholler.
Kuid eesmärk on sarnaselt Pirita, Pikakari ja Pärnuga saada ka Stroomi rand rahvusvahelise sinilipu kvaliteedimärgi alla.
"Võrreldes Euroopaga on Eestis palju rohkem tööd, et rannad oleksid hooldatud", ütleb Scholler.
Meil on rohkem adru ja kive ning raskem liiva sõeluda.
Küll aga on meie randades vähem prügi kui mujal Euroopas.
Kuuldes, et rannas kõneldakse prügist, astub Stroomi ranna lähistel elav Martin sundimatult ajakirjaniku ja koristustöötajate vestlusringi, tuues esile ranna praegused kitsaskohad.
Hommikuti on igal pool rõve pilt.
Probleem on lindude ja pudelikorjajatega, kes on prügikotid pahupidi tõmmanud", teatab Martin.
Kuigi on raske eeldada, et inimesed suudavad oma seniseid käitumisharjumusi muuta, siis Martin loodab, et linnavalitsus võtab midagi ette prügikastidega ning paneb neile näiteks kaaned peale, takistamaks vähemalt lindudel seal uudistamas käimas.
Üldiselt on Martin siiski Stroomi ranna arenguga rahul.
On näha, et linn hoolitseb selle eest.
Lasteväljakute, valgustatud ja värskelt asfalteeritud teedega on see muutunud meeldivamaks.
Kunagi oli nii, et rulluiskudel sai vaid ühel teel sõita", märgib Martin.
Aardeküti leiud Stroomis: mündid, ainult mündid
Hommikust mõõnaperioodi on tulnud ära kasutama 40aastane Dimitri, kes aardekütina kammib metallidetektoriga rannaäärt.
Ta ei usu, et täna ega ka tulevikus midagi hinnalist leiab.
Merejumalad ei ole selleks piisavalt helded.
"Olen aasta sellega tegelenud ja pole seni midagi väärtuslikku leidnud", teatab Dmitri.
Hobiaardekütina on Dmitri aardekotis mõned euromündid, pudelikorgid ja ka ohtlikud naelad, mis hiljem prügikasti viskab.
Tavaliselt on ikka mündid.
"Kulda, sõrmuseid ja muud säärast tavaliselt ei ole", nendib aardekütt.
Bank of England hoiab intressimäärasid 0,25% juures
Bank of Englandilt oodatakse teadet, et intressimäärad jäävad endisele tasemele, kuna jõuetu majanduskasv ja inflatsiooni leevenemine on pehmendanud spekulatsioone seoses tõusuga.
Bank of England on hoiatanud, et majanduskasv püsib loiuna, kuna leibkondade pitsitavad sissetulekud on pannud intressimäärad ootele.
Panga rahapoliitikakomitee (MPC) poliitikakujundajad hääletasid 6:2 määrade 0,25% juures hoidmise poolt ja vähem liikmeid nõuab sel kuul tõusu, kuna aeglane majanduskasv on nõrgestanud tuge tõusule.
Oma kvartaalses inflatsiooniraportis kärpis pank 2017. aasta kasvuprognoosi 1,7% peale ja 2018. aasta oma 1,6% peale ning hoiatas, et surve leibkondade sissetulekutele püsib, kuna sügisel oodatakse endiselt inflatsiooni tõusmist 3% lähedale.
Samas andis pank ka märku, et määrade kasv on järgmise paari aasta jooksul Brexitist tingitud inflatsiooni ohjeldamiseks tarvilik ja finantsturgudel võib olla vajalik laenukulude ootuspärasest kõrgem tõus.
Liikmed hääletasid ka aasta tagasi Brexiti tagajärjel käiku lastud majandust turgutava mammutpaketi osalise tagasivõtmise poolt.
Pank lõpetab veebruaris tähtajalise rahastusskeemi, mis pakub pankadele odavat rahastust, kuigi ütles, et nüüd on selle skeemi raames oodata 15 miljardi naela võrra suuremat pakkumist, milleks on 115 miljardit naela.
Määra suhtes langetatud otsuse protokollides ütleb pank: "MPC keskprognoosis jääb sisemajanduse koguprodukt (SKP) lähitulevikus jõuetuks, kuna leibkondade reaalsete sissetulekute raske olukord avaldab ka edaspidi tarbimisele mõju."
Määrade kohta korrati, et inflatsiooni leevendamiseks on vajalik "rahanduspoliitika mõningane pingule tõmbamine" ja seda "mõnevõrra suuremas" ulatuses, kui turgudel on oodatud.
Börs ennustab praegu esimest tõusu järgmise aasta kolmandas kvartalis ja teist tõusu aastal 2020.
Kuid pank rõhutas, et igasugused hüpped on astmelised ja piiratud.
Panga vähendatud kasvuprognoosid selleks ja järgmiseks aastaks on võrreldavad maikuu prognoosidega 1,9% ja 1,7%.
2018. aasta 1,8-protsendilise kasvu prognoos jäi püsima.
Pärast seda uudist langes naela kurss dollari ja euro suhtes.
Nael langes 0,5% 1,31 USA dollarini ja 0,4% 1,11 euroni.
Otsus muudatusi mitte teha on tingitud hiljutistest pettumust valmistavatest kasvunäitajatest, mis on summutanud kasvavaid lootusi seoses tõusuga  SKP tõusis teises kvartalis eelmise kolme kuu 0,2% pealt 0,3% peale.
Pank ütleb, et kasv püsib kolmandas kvartalis tõenäoliselt 0,3% juures, kuigi aasta lõpus hakkab see veidi hoogu koguma.
Panga värskeim inflatsiooniraport andis tõusva inflatsiooni ja armetu palgatõusu käes kannatavatele leibkondadele rõõmustamiseks vähe põhjust, öeldes, et olukord läheb enne paranemist veel natuke halvemaks.
Lisati, et rahapoliitikaga ei saa hoida ära järgmisel paaril aastal sissetulekuid tabavat lööki, aga kolmeaastase prognoosi lõpu poole oodatakse palkade märgatavat taastumist.
Nõrga naela tõttu ergutab majandust ka kasvav nõudlus Briti toodangu järele, mis hüvitab osaliselt tarbijate väiksemaid kulutusi.
Otsus tuleb aasta pärast seda, kui määrad viidi möödunud augustis 0,25% peale pärast šokeerivat EL-i referendumit, mis põhjustas naela äkilise nõrgenemise.
Panga hinnangul kulub tõenäoliselt neli aastat, et hindadele ja majandusele täielikult elu sisse puhuda.
Enne panga viimast otsust oli tunda kasvavat nõudlust määra tõstmise järele, kuna inflatsioon oli suurendanud survet kitsikuses leibkondadele; juulis nõudsid kolm poliitikakujundajat määra tõstmist 0,5% peale.
Inflatsioon langes eelmisel kuul 2,6% peale, võrreldes juuni 2,9%-ga, kuigi panga sõnutsi oli see ootuspärane ja järgmistel kuudel ootab taas ees tõus.
Pank ütles, et liigne kasv võrreldes 2-protsendilise eesmärgiga oli tingitud täielikult nõrgast naelast.
Coreco hüpoteegimaaklerite juht Andrew Montlake ütles: "Vahetuskursside hiljutist langust arvestades tundub, et hüpoteegiturg muutub taas aina konkurentsivõimelisemaks, kuna laenuandjad ihkavad tööd ja loodavad lõpetada aasta positiivselt.
Börs näib eriti soodne neile, kelle kehtivad tehingud hakkavad lõpule jõudma, kuna refinantseerimine, sageli teenustasuta ja madala määraga, on muutunud üha populaarsemaks."
NHS on kirjutamas 10 000 inimesele välja vastuolu tekitanud HIV ravimit
Patsientidel on alates septembrist juurdepääs "transformatiivsele" HIV-d ennetavale ravile pärast ülemkohtus maha peetud lahingut selle üle, kas NHS peaks ravimit rahastama.
NHS England teatas, et riiklik tervishoid teeb nüüd algse kolmeaastase kliinilise katse vältel hinnanguliselt 10 000 inimesele kättesaadavaks kokkupuute-eelse profülaktika (PrEP) - tableti, mida manustatakse enne vahekorda ja mis on näidanud kõrge riskiga inimeste puhul nakatumisohu vähenemist ligikaudu 86% võrra.
NHS nõustus rahastama kliinilist katset pärast seda, kui apellatsioonikohus toetas ülemkohtu eelmise aasta otsust, mille kohaselt on NHS võimeline PrEP-i eest maksma, hoolimata asutuse enda väidetest, et ravimit peaksid rahastama hoopis kohalikud omavalitsused.
NHS Englandi tegevjuhataja Simon Stevens tervitas seda neljapäeval avalikustatud käiku kui "uut ulatuslikku sekkumist", samal ajal kui riiklik aidsifond (NAT) kirjeldas seda "pöördelise hetkena".
Seksuaaltervise kliinikud Londonis, Brightonis, Manchesteris, Liverpoolis ja Sheffieldis on esimeste hulgas, kes hakkavad inimesi registreerima. Oktoobris lisandub veelgi kliinikuid, enne kui programm 2018. aasta aprilliks Inglismaal kõikjal juurutatakse.
Kokkupuute-eelne profülaktika (PrEP) on HIV ravimite kuur, mida võetakse enne vahekorda, et vähendada HIV-sse nakatumise ohtu.
Kliiniliste katsete tulemused näitavad, et PrEP vähendab märgatavalt HIV edasikandumist nakatumisohuga inimeste hulgas.
PrEP-i võtmine enne vahekorda tähendab, et inimese kehas on piisaval hulgal teatud ravimeid, mis takistavad HIV-sse nakatumist.
Selliseid ravimeid võib võtta iga päev või hiljemalt kaks tundi enne vahekorda.
Raviks sobilike kandidaatide hulka kuuluvad homo- või biseksuaalsed mehed, transsoolised inimesed ja inimesed, kelle partnerid on HIV-sse nakatunud ega saa ravi.
Kliinikud tuvastavad sobilikud inimesed, kes on nõus kliinilises katses osalema, sh mehed, naised, transsoolised inimesed ja need, kelle HIV-d põdev partner ei saa antiretroviirusravi.
Inimesed, kes elavad Inglismaal ja on valinud endale seal perearsti, saavad programmis osalevas kohalikus seksuaaltervise kliinikus samuti oma osalemissoovi registreerida.
Programm maksab 10 miljonit naela ja NHS England allkirjastas lepingu, et saada ravimid sel nädalal pärast rahvusvahelist hankemenetlust kätte.
Kliinilise katse eesmärk on hinnata PrEP-i tegelikku potentsiaali, kogudes kliinilisi tõendeid selle kohta, kellele ravim mõeldud on ning kuidas seda suures pildis tarbitakse ja rakendatakse.
Stevens ütles: "See uus ulatuslik sekkumine peaks täiendama ja võimendama laiaulatuslikku ja aina edukamat HIV leviku vastast võitlust.
See on järjekordne verstapost rohkem kui kolme aastakümne pikkuses võitluses inimkonna ühe suurima terviseprobleemiga."
Deborah Gold, NAT-i tegevjuhataja, ütles: "See on pöördeline hetk HIV-vastases võitluses.
PrEP, kui seda sihitakse korrektselt neile, kes seda vajavad ja kuuluvad riskigruppi, pakub võimalust muuta Inglismaa HIV-epideemiat.
Alates septembrist on suure HIV-riskiga inimestel Inglismaal selle NHS-i rahastatud kliinilise katse kaudu juurdepääs võimsale uuele tööriistale, mis on individuaalselt hallatav ega sõltu läbirääkimistest partneriga, parandades seeläbi paljusid elusid.
Me tervitame seda teadaannet soojalt."
Terrence Higginsi fondi tegevjuht Ian Green ütles: "Nüüd on esmatähtis tagada, et kliiniline katse üle riigi kiirelt käima lükataks ja et mitte ükski HIV riskirühma kuuluja ei jääks kõrvale.
Nüüd, mil PrEP-i kliinilise katse ravim on hangitud, oleme teel sinnapoole, et kaitsta rohkem kui 10 000 inimest, kellel on oht HIV-sse nakatuda.
Rahvatervise variminister Sharon Hodgson ütles: "PrEP-i kliinilise katse algus on väga teretulnud ja kõvasti hilinenud pärast kuudepikkusi viivitusi ja valitsuse jalgade lohistamist.
Tõendid näitavad, kui suuri muutusi võib see ravim tuua HIV ennetamistööse ja selle elumuutva nakkuse leviku lõpetamisse.
See kliiniline katse viib meid sammu võrra lähemale PrEP-i eeliste täielikule mõistmisele.
Nüüd on tähtis, et kliiniline katse võetaks üle riigi võimalikult kiiresti kasutusele, et kaitsta inimesi, kellel on kokkupuude HIV-ga, ja viia meid sammukese võrra lähemale HIV leviku peatamisele ühiskonnas."
Elektri hind tõusis Eestis 12%, Lätis ja Leedus aga langes.
Juulikuus vähenes elektri järgmise päeva börsihinna erinevus Eesti ning Läti ja Leedu hinnapiirkondade vahel 1,94 euroni, võrreldes 7,71 euroga tänavu juunis, teatas Elering.
Hinnaerinevuse peamiseks põhjuseks on Leedu-Rootsi ühenduse rikked.
Eestis kujunes elektri keskmiseks börsihinnaks eelmisel kuul 34,33 eurot megavatt-tunnist ja hind kerkis juuniga võrreldes 12 protsenti.
Lätis ja Leedus langes hind viie protsendi võrra 36,27 euroni megavatt-tunnist.
Soomes oli hind 34,17 eurot ja elektribörsi Nord Pool süsteemihind oli samas 26,37 eurot megavatt-tunni kohta.
Hinnad tõusid vastavalt 12 ja seitse protsenti.
Eesti ja Soome vahel liikus elekter 75 protsendil eelmise kuu tundidest Eesti suunal ja 16 protsendil tundidest Eestist Soome.
Ülejäänud üheksal protsendil tundidest kahe riigi vahel järgmise päeva tehinguid ei toimunud.
Eesti ja Läti vahel liikus elekter 99 protsendil ajast Eestist Lätti ja 73 protsendil tundidest oli kasutuses kogu ülekandevõimsus.
Juuli viimasel kauplemispäeval toimunud tehingute järgi Nasdaq OMX turul võib augustis elektri börsihinnaks kujuneda ligikaudu 34 ja septembris 37 eurot megavatt-tunnist.
Elektri tootmishinda mõjutava süsinikdioksiidi hind kerkis eelmisel kuul ning tehingud toimusid hinnaga 5,04-5,47 eurot tonni kohta.
Kõrgelu elamine - poolkorrus ja nutikad disaininipid on muutnud selle väikse Earls Courti korteri ruumikaks koduks
Joanne Leigh, endine pankur, kes on kirglik kinnisvarauuendaja, vahetas oma suure Knightsbridge'i kodu 2014. aastal Earls Courti korteri vastu.
See asub Queen Anne Terrace'i esimesel korrusel ning see, et Joanne ei ole oma kotte kokku pakkinud ja korterit edasi müünud, on austusavaldus uuele disainile.
"Enne seda elasin koos endise elukaaslasega Knightsbridge'is palju suuremal pinnal," sõnas Joanne.
"Otsisin midagi, mis oleks minu pakutava hinna eest samaväärne.
Mulle näidati seda Earls Courti korterit ja sellel olid samasugused kõrged laed.
Ma armusin sellesse ja tegin samal päeval pakkumise."
Alates esimesest külastusest on see 93-ruutmeetrine korter läbinud täieliku uuenduskuuri.
Alguses oli see ühe magamistoa ja keeruka paigutusega korter - magamistuppa jõudmiseks tuli kõndida läbi köögi. Joanne soovis lisada hoiuruumi ja poolkorruse, et kasutada ära kõrgeid lagesid.
"Ma soovisin kõrgeid lagesid, suuri aknaid, palju valgust.
Need olid mu nõudmised," ütles ta.
Ta palkas Erfan Azadi Notting Hillis tegutsevast arhitektuuri- ja disainistuudiost Duck & Shed, et kasutada ära 3,8 m kõrguseid lagesid ja luua kodu, mis ei oleks lihtsalt arendusobjekt, vaid koht, kus Joanne saaks elada.
Lagi ei olnud piisavalt kõrge, et lisada kaks ruumi üksteise peale, seega oli arhitektuuriline väljakutse luua poolkorrus, kus saaks püsti seista.
Erfan pidi lähenema asjale loominguliselt.
"Metallkonstruktsioon on üsna keerukas," selgitab ta.
"Pidime ruumid ümber korraldama, nii et need paikneksid üksteise peal, ilma et peaks kummarduma.
Tegemist ei olnud lihtsalt platvormi ehitamisega, vaid kasutasime teraskonstruktsiooni, et nii ülemise kui ka alumise ruumi kõrgus oleks õige."
See asetus võimaldas Erfanil tekitada ruumis üksteise peale kaks täiskõrgusega tuba koos rohkelt dramaatiliste elementidega.
Poolkorruselt avaneb vanaaegsest vaskse valgusega Retrouviuse aknast vaade all asuvale glamuursele eluruumile.
Peegelpinnaga kuldne mööbel, hõbedased detailid ja retrohõnguline Serge Mouille' valgusti rõhutavad ruumi stiili.
Peeglite kasutamine mängib rolli teatraalsuse, ruumikuse ja valgusküllasuse lisamisel.
Lühikese koridori mõlemasse otsa on lisatud peeglid, et see tunduks pikem.
Köögis jätab peegliga tagasein teise tuppa avaneva akna mulje.
Sissekäigu juures pakub peegelkapp hoiukohta kõigile Joanne'i söögiriistadele ja klaasnõudele.
Elutoale lisab võlu võimalus köögiosa sulgeda, kui seda ei kasutata, tekitades kujutluse glamuursemast ruumist.
Kokkuklapitavad köögid ei ole midagi uut.
Selle köögi juures on aga unikaalne asjaolu, et tegemist on garaaži tüüpi ülestõstetava uksega.
"Sellesse läks pisut projekteerimisvaeva," selgitab Erfan terastugevdusega spoonitud MDF-ist ust.
"Sellel on vastukaal, mistõttu see liugleb väga lihtsalt, kui see üles lükata."
Tänu ruumi ja hoiuruumi nutikale kasutamisele on Joanne'il nüüd 16 lisaruutmeetrit, täiendav magamistuba ning parem korteriplaan.
"Lõppude lõpuks on põrandapind see, mida sa müüd - või see, mis annab kinnisvarale väärtuse," sõnab Erfan.
"Kinnisvaramaakler astub aegunud vormis tuppa ja teeb arvutusi, tuginedes põranda pindalale."
Siin on nad suutnud põrandapinda suurendada, kasutades seejuures kvaliteetseid materjale, mis lisavad ruumile luksuslikkust.
"Materjalid on need, mida sa puudutad ja mis aitavad seeläbi koduga emotsionaalse sideme tekitada," ütleb Erfan.
"Sa ei armu seinas olevasse elektrikaabeldusse.
See on tähtis, kuid ei pane südame keeli helisema."
See näitab, et hea disain ja suurendatud pindala aitavad teha üsna tavalisest korterist midagi hämmastavat.
Tegelikult võivad need lausa tekitada soovi mitte lahkuda, nagu juhtus Joanne'iga.
Peategelane Dane Jensen on Chicago pilvelõhkujas tegutsev pearahakütt, kes võistleb kolleegiga ametikõrgenduse pärast.
Ei loe muu kui teenitud rahasumma, mille kõrval ununeb igasugune eetika.
Oma naist ja kolme last näeb mees vaid varahommikul ja hilisõhtul.
Filmi esimeses pooles taban ennast mõttelt, et see on ju "Kaardimaja" ärimaailma versioon - isegi Kevin Spacey ja Gerard Butleri kõnemaneer on sarnane.
Mida film edasi, seda vähemaks kaadrimajalikku elementi aga jääb ja filmitegijate moraliseeriv kavatsus hakkab aina enam välja paistma.
Elumuutvaks kogemuseks saab peategelasele poja haigestumine vähki.
Nüüd tuleb teha valik töö- ja pereelu vahel.
Arhitektiametist unistav poeg paneb isa jalutuskäikudel Chicago suurte hoonete juurde mõtlema tõeliselt oluliste asjade peale nagu usk, headus, armastus..., puudutamata ei jää isegi kaksiktornide katastroof.
Pärast kolmandat stseeni, kus poeg isa silmi avab, tekib tunne, et filmitegijad on lähtunud eesmärgist publik kindlasti nutma saada, sest isegi kõige kalgima südamega vaataja ei suuda pisaraid tagasi hoida armsa vähihaige poisi kannatusi nähes.
Kui poeg koomasse langeb ja tema olukord pea lootusetu näib, saab isa lõplikult aru oma töö moraalitusest ja teeb heateo tööd otsivale vanale mehele.
Nüüd vean mõttes iseendaga kihla - kui filmil on happy end, siis premeerin oma läbinägelikkust pärast filmi kohviga, kui aga eksin, siis võib stsenaristi vähemalt ühe üllatuse eest kiita.
Hetkeks tekib kahtlus, et jäängi kohvist ilma - siis, kui abikaasa helistab Dane'ile haiglast ja mees tormab aegluubis mööda koridori palati poole.
Poeg on aga hoopiski imeliselt tervenenud, ja kuigi tema isa on just töö kaotanud, osutub seegi positiivseks, sest nüüd on ju aega tegeleda perega.
Mina saan ka ennast hästi tunda - oskan Ameerika draama lõppu juba päris hästi ennustada!
Tõele au andes on film hästi konstrueeritud, kõik selleks vajalikud elemendid on olemas.
Saab nutta, saab naerda, näitlejad on head ja moraal ilus: raha ei ole elus kõige tähtsam.
Küllap toob see film hästi sisse.
Trumpi uus personaliülem plaanib piirata presidendi meediatarbimist.
Teised on üritanud ja ebaõnnestunud.
Võib-olla saab John F. Kelly sellega ka päriselt hakkama.
Sel juhul oleks ta esimene.
Politico kirjutab, et Valge Maja uus personaliülem plaanib piirata president Trumpini jõudvat teabevoogu, sealhulgas uudiseid, lootuses, et see hoiab ülemust tasasemas vees.
Siin on katkend reporter Josh Dawseylt:
"Kui Valge Maja uus personaliülem John F. Kelly oma esimesel tööpäeval kõrgete ametnikega kokku sai, tõi ta välja võtmeprobleemi president Donald Trumpi Valges Majas, mille ta plaanis lahendada  halva teabe jõudmine presidendi kätesse.
Kelly ütles ametnikele, et teave peab liikuma läbi tema, kas siis paberil või koosolekutel, sest president teeks paremaid otsuseid, kui talle jagataks head teavet."
Kelly diagnoos tundub täiesti loogiline, aga ka teised on seda üritanud ja neil on Trumpi taltsutamine tema meediatarbimise jälgimisega ebaõnnestunud.
President Trumpi suhe televisiooniga ulatub aastakümnete taha ja ka nüüd, mil ta on Valges Majas, pole tema telerivaatamisharjumused kuhugi kadunud.
"Kui kandidaat Trump oli ebaausa meediakajastuse pärast pahane, tasus talle näidata, et teda kajastati mõjutatavates väljaannetes ka ausalt," ütles endine kampaanianõunik Sam Nunberg veebruaris Politicole.
Politico Tara Palmeri kirjutas tol ajal, et "kuue endise kampaaniatöötaja sõnul on Trumpi Twitteri-harjumuste ohjamise võtmeks see, kui tagada, et ta isiklik meediatarbimine sisaldab stabiilselt ka kiidulaulu".
Hea küll.
Aga mõte, et Trumpi Twitteri kasutamise harjumused on kunagi "kontrolli all olnud", on naeruväärne.
Võib-olla teavad need kampaaniatöötajad midagi, mida ülejäänud meist ei tea  et Trumpi säutsud oleksid ilma nende sekkumisteta veelgi sütitavamad olnud.
Me ei saa arvatavasti kunagi teada säutsude kohta, mida Trump ei postitanud.
Kui ta abilised suutsid ta kas või paar korda pahandustest päästa, olid nende ponnistused seda väärt.
Aga mitte keegi ei ole suutnud takistada Trumpi järjepidevalt poleemikat tekitamast.
Osa probleemist seisneb selles, et omavahel võistlevatest klikkidest koosnevas Valges Majas üritavad inimesed eranditult iseenda huvisid edendada, edastades Trumpile materjali, mis toetab nende maailmavaateid, aga ei pruugi alati usaldusväärne olla.
Kogu loo kulgu kajastav Politico kirjutas maikuus nõunike kalduvusest sööta presidendile ette strateegiliselt küsitava väärtusega teavet.
Üks näidetest, mida kirjeldab reporter Shane Goldmacher, on järgmine:
"Praegused ja endised Trumpi alluvad ütlevad, et Trump võib reageerida negatiivsele pressile, eriti kahjustava mõjuga infoleketele, plahvatuslikult, võttes kinnisideeks nende lähteallika väljaselgitamise.
Nii juhtus ka veebruari lõpus, kui keegi andis kahjurõõmsalt presidendile prinditud koopia internetiprovokaatorile Charles C. Johnsonile kuuluva veebilehe GotNews.com artiklist, mis süüdistas personaliülema asetäitjat Katie Walshi selles, et ta olevat Valge Maja "mitmete infolekete allikas".
Pole vahet, et Johnson on mõnitamise tõttu Twitterist jäädavalt blokeeritud või et ta ei pakkunud mingeid konkreetseid asitõendeid või et ta on ka minevikus valesüüdistusi esitanud ja neid tagasi võtnud.
Trump luges artiklit ja hakkas alluvatelt Walshi kohta pärima."
Goldmacher lisas, et tolleaegne personaliülem Reince Priebus ja Valge Maja kantselei juht Rob Porter "on üritanud kehtestada süsteemi Trumpini jõudvate dokumentide haldamiseks ja dokumenteerimiseks".
Kuidas see õnnestus?
Kelly üritab kolm kuud hiljem täpselt sama teha.
Võib-olla osutub ta Priebusist tõhusamaks juhiks, aga Trump on endiselt impulsiivne ja tema abilised võistlevad endiselt mõju nimel.
Need muutumatud tegurid muudavad Kelly missiooni väga raskeks.
Välismaalt pealinna tulnud tänavamuusikud ei kibele esinemiseks luba hankima.
Tallinna kesklinnas käib palju välismaalasi musitseerimas.
Need, kellega Õhtuleht jutule sai, tunnistasid, et mängivad vanalinnas ilma linnavalitsuse loata.
Esimesena leidsime Viru väravate lähedalt kolm tänavamuusikut, kes olid endaga sama palju koeri kaasa võtnud.
Oli selgelt näha, et rastapatside ja lõhkiste riietega muusikud olid seljakotirändurid, kellele kuluks üks dušš marjaks ära.
Välimusest hoolimata mängis seltskonna ainus naine akordionil lõbusa rütmiga lugu, samal ajal kui üks mees tema kõrval kolme palliga žongleeris ja möödujaid lähemale kutsus.
Kolmas mees oli nende kõrval ühele seljakotile istunud ja suitsetas südamerahus ise valmis keeratud pläru.
Nende kolm koera ei lasknud end mööduvast rahvast häirida.
Akordioni mänginud Noemi ja pallidega žongleerinud Bob rääkisid, et musitseerivad tänavatel nii lõbu kui ka raha pärast.
Seltskonna esinemise eesmärk oli koguda piletiraha sama päeva õhtul Soomesse sõitva laevale.
Küsimuse peale, kas nad vanalinnas musitseerimise jaoks linnalt luba küsisid, raputasid Noemi ja Bob pead.
Esiteks, me ei teadnud.
Teiseks, me ei püsi kunagi ühes linnas rohkem kui päeva või paar ja enamasti antakse lubasid kuuks ajaks või midagi sellist.
Selle eest ei ole mõtet maksta", seletas Bob.
Kui me umbes 20 minutit hiljem uuesti Viru väravate juurde sattusime, nägime, et kaks naist on muusikute juures ja ajavad neid minema.
Seltskond kolis seljakottide ja koertega Viru keskuse ristmiku juurde õnne katsuma.
Viru tänaval esinesid ka kolm poola noormeest, kellest üks mängis viiulit, teine klarnetit ja kolmas oli lausa elektroonilise klaveri kaasa vedanud.
"Me oleme siin, et inimestele meelelahutust pakkuda, et levitada muusikat ja rõõmu ning selleks, et kütuse ja elamise jaoks raha teenida", seletas trio pianist Mivosh.
Mivoshi sõnul on nad teadlikud sellest, et esinemiseks peab linnavalitsuse luba olema.
"Loomulikult meil ei ole seda", ütles ta naljatades.
Aga me loodame, et kui inimesed naudivad meie muusikat, siis ei ole mingit probleemi.
Loomulikult, kui politsei tuleb, siis me läheme mujale, aga proovima peab", lisas ta.
Eesti Pank ostis euroala keskpankade avaliku sektori varaostuprogrammi raames juulikuus 149 miljoni euro eest võlakirju, keskpanga võlakirjaportfell kasvas kokku 4,36 miljardi euroni.
Keskpank detailsemat infot ostude kohta ei avalda.
Eesti panga president Hardo Hansson on varem riigikogu liikmete arupärimisele vastates selgitanud, et eurosüsteemi keskpankade varaostukava hõlmab kolme erinevat ostuprogrammi: finantssektori kaetud võlakirjad (covered bonds), varaga tagatud võlakirjad (ABS) ja avaliku sektori võlakirjad (PSPP).
Keskpank ostab turult kokku võlakirju, et innustada võlakirju müünud investoreid raha mujale investeerima.
Ostude mõjul langeb madalama riskiga varade tootlus ning see motiveerib investoreid suuremaid riske võtma.
Üldjuhul ostab avaliku sektori võlakirjaostuprogrammi raames iga keskpank oma riigi valitsuse võlakirju, teiste riikide võlakirju ei osteta.
Kuna Eesti riik võlakirju emiteerinud ei ole, siis teeb Eesti Pank neile eraldatud mahu piires nn asendusoste.
Asendusoste teevad ka keskpangad nendes riikides, kus ostukavale vastavate võlakirjade pakkumine on piiratud.
Eesti Pank ostab Hanssoni kinnitusel üldjuhul Euroopa institutsioonide võlakirju, näiteks Euroopa Finantsstabiilsuse Fondi ning Euroopa Investeerimispanga võlakirju.
Eesti Pank ostab varaostuprogrammi raames võlakirju alates 2015. aasta märtsist.
Vahepeal soetati ka Eleringi võlakirju, kuid 2016. aasta juunist Eesti Pank enam Eleringi võlakirju ei osta.
Euroala keskpankade nimel ostab alates juunist nii Eleringi kui ka Eesti Energia võlakirju Soome keskpank.
Rändurid eiravad kraavi ning naasevad "miljonäride rajooni"
Mõned West Midlandsi jõukaimad koduomanikud on sattunud taas raevukasse vastasseisu otsusekindlate ränduritega, kes on eiranud volikogu kaevatud kraavi, et võita tagasi nende villadest eemale jääv väli.
Rändurid on parkinud oma 20 haagissuvilat väljale jõuka "miljonäride rajooniks" ristitud Solihulli tänava lähistel.
Nad on naasnud koos hobuste, laste ja veoautode armeega pärast seda, kui nad alles mais sealt välja löödi, laskmata end segada kraavist, mille kaevas nende sissetungi takistamiseks volikogu.
Taktiline rühm leidis kaitsepiirdes nõrga koha, pigistades oma sõidukid läbi tõkestamata jäänud osast, mis oli jäetud jalgteeks.
Maruvihased elanikud on kirunud Solihulli volikogu, öeldes, et volikogu on "probleemiga tegelemisel kasutu".
Üks anonüümne elanik sõnas: "Nad kolisid sinna esmaspäeva õhtul pärast nende väljatõrjumist Bentley Heathist, kus nad loopisid möödujaid kividega.
Volikogu tuleb häbistada, et nad tegutsema hakkaksid, sest nad on probleemiga tegelemises kasutud.
Rändurid olid seal mais, nad ajati minema ja nüüd nad on jälle tagasi.
Neid tuli eile õhtul juurde, täna tõenäoliselt veel rohkemgi."
Ta lisas: "Birminghami volikogu teab, kuidas selliste asjadega tegeleda, hankides oma parkide kaitsmiseks pikad tõkendid.
Ma elan Streetsbrooki teel ja ma ei ole rahul, et pean jätkama volikogumaksu tasumist, kui volikogu ei suuda isegi sellist asja takistada."
Üks kohalik elanik, kes soovis samuti anonüümseks jääda, ütles: "See on naeruväärne. Alles nägime, kuidas viimased neist ränduritest lahkusid, ja juba on toimumas uus pealetung.
Seekord on arv kasvanud ja rohumaal on isegi hobust mäletsemas nähtud."
Solihulli volikogu esindaja lausus: "Oleme teadlikud, et Streetsbrooki tee lähistel oleval maal on lubamatu laagriplats, ja teeme koostööd Solihulli politseiga. Rakendame vajalikke õigusmeetmeid, et nad võimalikult kiiresti liikuma saada.
Tõendite kogumisel on väga suureks abiks, kui võimalikult paljud kohalikud elanikud teatavad mis tahes antisotsiaalsest või kriminaalsest käitumisest politseile, helistades numbril 101.
See aitab olukorrast kohtu jaoks pildi luua, kui me juhtumit neile esitleme."
Weekend festivali külastab kõigi teiste seas ka kultuuriminister Indrek Saar, kel on hea meel, et Eestisse on suudetud tuua tõelised maailma tippnimed.
Küsimusele, miks on Weekend festival eestlaste jaoks niivõrd oluline, vastab Saar, et seda tuleks küsida kõigilt neilt, kes festivali kolm päeva jutti täiel rinnal naudivad.
Küll aga tõdeb ta, et Pärnusse on kohale tulnud tõelised oma ala tegijad.
"Vaadates seda artistide taset, mida on suudetud Eestisse tuua, siis et tuuakse koju kätte selle muusikažanri absoluutsed tippnimed - seda tihti meie kandis ei juhtu", räägib kultuuriminister.
Millised festivalil esinevad artistid aga Saart ennast kõige enam kõnetavad?
Ma pean end suhteliselt vanainimeseks ja minusuguste vanainimeste jaoks on kindlasti üks kõige enam kogetud artist Armin van Buuren, kes eile õhtul üles astus.
Tema plaadikeerutuse järgi on ju kõik meist mingil hetkel ka ise jalga keerutanud", sõnab ta.
Küll aga toob ta veel välja mitmeid nimesid, näiteks Chainsmokers'i, Deadmau5, Knifeparty.
Loomulikult ka meie oma Eesti tegijad: alustades NOËP'ist ja neid võib lugeda terve rea.
Tegelikkuses see tuntud nimede kontsentratsioon on väga suur", ütleb ta.
Vaata pikemalt Õhtulehe videost!
Audi uuendab autotootjaid tabanud kriitika keskel kuni 850 000 diiselsõidukit
Päev enne Audi teadaannet ütles BMW, et pakub tarkvaratäiendust enam kui 350 000 sõidukile.
BMW esimehe sõnul usub ettevõte, et "on olemas arukamaid variante kui sõidupiirangud", viidates Euroopa linnadele, sealhulgas BMW kodulinnale Münchenile, mis on kaalunud diiselsõidukite keelustamist või piiramist.
Daimler teatas teisipäeval, et uuendab diiselmootorite heitgaaside vähendamiseks kolme miljonit Mercedese sõidukit Euroopas.
Ükski ettevõte ei kirjeldanud neid toiminguid tagasikutsumisena.
Euroopa autotootjad on reklaaminud Euroopas ja Ameerika Ühendriikides innukalt diiselsõidukite kasutamist, et aidata järgida süsinikdioksiidi heitkogustele kehtestatud määruseid.
Ent diiselmootoritest eralduvat lämmastikoksiidi peetakse kantserogeeniks ja see võib põhjustada astmat.
Ühtlasi suureneb autotööstusettevõtete jaoks diiselsõidukite õhku paisatavate heitgaaside neutraliseerimiseks paigaldatava varustuse maksumus, muutes autode hinna konkurentsivõimelisena hoidmise raskeks.
Samal ajal kui Saksa autotootjad on põhjaliku uurimise all, süüdistatakse ka liidukantsler Angela Merkeli valitsust võimsate autotootjate hellitamises ja probleemile viitavate märkide eiramises.
Ettevõtted üritavad vältida Volkswageni vigade kordamist, kes vaikis maha nii-öelda petuseadmete kasutamise, mis võimaldasid kohandada heitgaaside näidu auto testimise ajaks regulatsioonidele vastavaks, aga tõmbusid tavalistes sõiduoludes tagasi.
Mitmele Volkswageni juhile on esitatud Ameerika Ühendriikides süüdistus ja teised on mõlemal pool Atlandi ookeani uurimise all.
Eelmisel kuul vahistati Saksamaal Audi mootoriarenduse osakonna termodünaamika allüksuse endine juhataja.
Endine juhataja Zaccheo Giovanni Pamio on itaallane ja pole seega väljaandmise eest kaitstud ning võib minna kohtu alla Ameerika Ühendriikides.
Selle aasta alguses tõmmati Audi Saksamaal Volkswagenit puudutavasse kriminaaluurimisse, kui ametivõimud süüdistasid Audit süsteemi paigaldamises, et hiilida kõrvale Euroopa heitgaasikoguste nõuetest, laiendades sellega juurdlust, mis oli keskendunud varem Ameerika Ühendriikidele.
Audi kaasamine uurimisse võib olla Volkswagenile suur hoop  luksusautode tootja genereerib ebaproportsionaalselt suure osa Volkswageni kasumist.
Eesti koolidele soetatakse 20 000 euro eest Euroopa Liidu lippe.
Haridusministeerium kavatseb Eesti koolidele 1. septembriks osta eesistumise äramärkimiseks Euroopa Liidu lippe.
Kokku saavad mõõtudega 105x158 sentimeetrit Euroopa Liidu lipu 570 haridusasutust.
Lipud on ette nähtud eksponeerimiseks siseruumides, need peavad olema teostatud kvaliteetses trükitehnikas siseruumides ka tunnelkinnitusega, vahendab ERRi uudisportaal.
Lipuvarda sildil on tekst: "Kingitus Eesti koolidele Eesti Euroopa Liidu Nõukogu esimese eesistumise äramärkimiseks.
570 lipu eeldatav maksumus on haridusministeeriumi hinnagul 20 000 eurot ehk üks lipp läheb maksma 35 eurot.
Ajakirjaniku mõrv rõhutab kasvavat ohuolukorda Mehhikos
Nädalalehe Riodoce töötajad kogunevad tavaliselt kolmapäeviti, et vaadata üle plaanid Sinaloa osariigi kõige hiljutisema kaose kajastamiseks, mida külvavad organiseeritud kuritegevus, korrumpeerunud ametnikud ja lakkamatud narkosõjad.
Aga täna on nad kogunenud isikliku tragöödia varjus arutama enda turvalisust.
Neile öeldakse, et tähtis on oma rutiine muuta.
Kaks vanemajakirjanikku arutavad, kumb tundub ohutum: kas tuua lapsed endaga kontorisse, mis oli 2009. aastal granaadirünnaku sihtmärgiks, või jätta nad koju.
Turvaeksperdid on kirjutanud ruumi eesotsas asuvale tahvlile kolm sõna: "vaenlased", "neutraalsed", "liitlased".
Nad paluvad reporteritel igasse veergu nimesid pakkuda  tõendeid pole vaja, piisab muljetest ja sisetundest.
Valitsuse või kartellide palgal olemises kahtlustatakse uimastikaubitsejaid, poliitikuid, ärimehi ja ajakirjanikke  terve nimekiri pahalasi, kes teevad Mehhikos valitseva kaose kajastamise ohtlikuks.
Vägivallast ei ole hingetõmbepausi ning mida rohkem surnukehasid üle riigi kokku kuhjub, seda suurema osa nendest moodustavad ajakirjanikud  Ajakirjanike Kaitse Komitee andmetel on neid alates president Enrique Pena Nieto ametisse vannutamisest 2012. aasta detsembris vähemalt 25. 589 ajakirjanikku on pärast rünnakuid ja ähvardusi riikliku kaitse all ning selle aasta jooksul on saanud siiani surma vähemalt seitse ajakirjanikku seitsmes osariigis.
Viimaste hukkunute hulka kuulub nende toimetaja ja inspiratsiooniallikas, Riodoce kaasasutaja Javier Valdez Cardenas.
"Suurim viga on elada Mehhikos ja olla ajakirjanik," kirjutas Valdez ühes oma paljudest narkovägivalda käsitlevatest raamatutest.
Tema puudumine annab sügavalt tunda, kuigi tema kohalolu võib tajuda kõikjal  Riodoce hoone fassaadil ripub suur pilt keskmist sõrme näitavast Valdezist koos kirjaga "Õiglus" ning kaks 30ndates reporterit, Aaron Ibarra ja Miriam Ramirez, kannavad T-särke, millel on kujutatud tema naeratavat prillidega nägu või talle iseloomulikku panamakübarat.
Koosolek toimub vähem kui kaks kuud pärast ta surma. Reporterid arutavad ühist traumat, oma õudusunenägusid, unetust, paranoiat.
Kuigi 2010. aastal loodi ajakirjanike juhtumite käsitlemiseks eraldi riigiprokuratuur, on Ajakirjanike Kaitse Komitee andmeil võetud kohtulikule vastutusele vaid kaks juhtumit.
Nagu enamiku iga-aastaste uimastikaubanduse ja organiseeritud kuritegevusega seotud mõrvade puhul, mille arv ulatub tuhandetesse, jõuavad ka ajakirjanike tapjad harva kohtu ette.
Riodoce toimetuses jätkatakse Sinaloas valitseva vägivalla kajastamist, kuigi nende südamed on murtud ja maastik on nüüd veelgi ohtlikum.
Ilma mõrvarite andmete ja õigluseta pole turvalisust käsitlevast koosolekust Ibarra sõnul palju kasu.
"Väga tobe on oma aega siin koosolekul raisata," ütleb ta.
"Seni, kuni põhjus pole teada, umbusaldad kõiki."
Valdez lahkus osariigi pealinnas Culiacanis asuvast Riodoce kontorist 15. mai hommikul.
Tal õnnestus sõita vaid paar kvartalit, enne kui kaks meest ta punase Toyota Corolla peatasid. Ta sunniti autost väljuma ja teda tulistati 12 korda. Seda eeldatavasti ajalehe nime pärast, mis tähendab tõlgitult "kaheteistkümnendat jõge".
Relvastatud mees sõitis Valdezi autos minema ja tegi sellega läheduses avarii.
Valdez oli 50 aastat vana.
Temast jäid maha naine ja kaks täiskasvanud last.
Kuulujutud levivad Culiacanis vabalt.
Ent Valdezi teemal valitseb peaasjalikult vaid vaikus.
Alates Guzmani vahistamisest eelmisel aastal ja Ameerika Ühendriikidele väljaandmisest jaanuaris on Sinaloa olnud riigi üks kõige verisemaid lahinguvälju, sest rivaalitsevad klikid võitlevad võimuvaakumi täitmise pärast.
Pole vahet, et Sinaloa tänavatel lastakse iga päev mõni inimene või lausa mitu maha või et surnuaed kubiseb külluslikult kaunistatud kahekordsetest narkokuningate mausoleumidest, mis on suuremad kui paljude elavate kodud.
Unustagem hetkeks, et rahuaeg viitab sellele, kui väärtuslike sadamate ja Ameerika Ühendriikidesse viivate uimastimarsruutidega mereäärset osariiki juhib ainult üks kartell.
Vaatamata kõigele sellele ja asjaolule, et Valdez oli oma tööga kaasnevatest ohtudest läbinisti teadlik, tunneb Riodoce kaasasutaja ja juhataja Ismail Bojorquez (60) tohutuid süümepiinu, et ta ei suutnud oma sõpra kaitsta.
Ta usub, et tapmist soodustasid kaks viga.
Esimene neist oli Guzmani poegadega konkureeriva ja sõjajalal oleva kartelli kliki ninamehe Damaso Lopeziga tehtud intervjuu avaldamine veebruaris.
See kirjatükk võis poegi vihastada  kahtlustatavad jõuguliikmed ostsid kõik väljaande koopiad ära kohe, kui need ajalehekioskitesse jõudsid.
Teine viga oli see, et Valdezi ei sunnitud tema enda turvalisuse nimel riigist lahkuma pärast seda, kui toimus haarang ühes teises sama lugu kajastanud ajalehetoimetuses.
Valdez oli legend nii Mehhikos kui ka välismaal ning tema tapmist nähakse kui pöördepunkti ajakirjanike vastu suunatud vägivallas Mehhikos.
Ta oli nii kaua elus püsinud, et tema sõbrad ja kolleegid eeldasid, et ta on alatiseks olemas.
Ta töötas 2003. aastal ajalehe Noroeste juures veteranreporterina, kui ta liitus viie kolleegiga, et luua Riodoce, müües 50-dollarilisi osakuid.
Bojorquez ütles, et Sinaloas "oli võimatu ajakirjandusega ilma narkoprobleemi puutumata tegeleda".
Ajaleht kogus ajapikku oma julgete ja ausate kajastustega tuntust ning müük ja reklaam kasvasid.
Reporteritele meeldis avaldada jõulisi uurimusi ilma tsensuuri kartmata ja lugejaid lummas trükis, millest nad said lugeda lugusid, mida keegi teine ei julgenud kajastada.
Kaheksa aastat pärast Riodoce asutamist võitis ajaleht oma Ladina-Ameerika kajastuste eest prestiižse Maria Moors Caboti auhinna.
Samal aastal võitis Valdez Ajakirjanike Kaitse Komitee (AKK) rahvusvahelise ajakirjandusvabaduse auhinna oma julguse eest järgneda Mehhiko narkoloole kõikjale, kuhu see viib.
Ta tunnistas avameelselt, et kartis.
"Tahan edasi elada," ütles ta AKK auhinda vastu võttes.
Eelmisel oktoobril ütles ta telekanalile Rompeviento TV antud intervjuus, et uimastikaubandus on Sinaloas eluviis.
"Pead võtma omaks ülesande, mis ajakirjanikuametiga kaasneb  teine võimalus on lolli mängida.
Ma ei taha, et minult küsitaks, et mida ma nii paljude surmadega silmitsi seistes tegin või miks ma ei rääkinud, mis toimub."
Riodoce kollektiiv igatseb Valdezi, naljameest, kes ropendas nagu madrus, sõpra, kes jagas lahkelt embusi ja nõuandeid, õpetajat, kes teadis, kuidas ellu jääda.
Nad toetusid tema rutiinile.
Ta kandis alati oma kübarat.
Ta läks kontorist üle tee asuvasse El Guayabo baari ja istus alati samas lauas.
Nüüd nad küsivad, kas tema rutiiniarmastus sai talle saatuslikuks.
Ta surm on pannud ka neid ennast kahtlema, kuidas oma tööd kõige paremini teha ja elus püsida.
"Neile ei meeldi, kui jändad nende naiste, nende laste, nende seaduslike äride, nende salajaste maandumisplatsidega, mida kasutatakse narkootikumide transportimiseks."
"Neid asju ei tohtinud puutuda," ütles Bojorquez.
Tulemuseks on isegi parimatel aegadel tugev enesetsensuur ja enesealalhoid.
Oma instinktide usaldamine.
Kui asi lõhnab kahtlaselt, hoia eemale.
Riodoce toimetaja Andres Villarreali sõnul on probleem selles, et "lõhnataju saab petta... ja nii juhtuski see asi Javieriga".
Tema ja teised ütlevad, et Sinaloas ei kehti enam vanad reeglid, täpselt nagu need ei kehti Tamaulipasis, Veracruzis, Guerreros ega muudes osariikides, mis on koduks tulusate smugeldamismarsruutide, nõrkade institutsioonide ja korrumpeerunud riigiametnike mürgisele kooslusele.
Maastik muutub pidevalt.
Ruumis, kus Riodoce töötajad turvakoolituse jaoks kokku said, ei olnud järsku enam mobiiltelefonid lubatud; mõned päevad enne seda paljastati, et ainult valitsustele müüdavat nuhkvara oli kasutatud Mehhikos ajakirjanike ja aktivistide jälgimiseks.
Maja ees otsisid kaks politseinikku puu varjus leevendust 40-kraadisest kuumusest.
Valitsus määras nad valvama Riodoce kontorit, mis asub neljakorruselises hoones Culiacani keskklassi naabruskonnas.
Mõned reporterid mõtisklesid poolnaljatades, kas need politseinikud kuuluvad nende 50 protsendi politseinike hulka, kelle kuberner ise on ebausaldusväärseks tembeldanud.
Mitu kuud on möödunud ajast, mil reporterid on sõitnud mägistesse maakohtadesse, kus kontroll on de facto narkojõukude käes.
Riodoce selle nädala väljaanne käsitles kolme põhilugu.
Üks neist oli endise poksilegendi Julio Cesar Chavezi venna mõrv Sinaloas.
Lisaks oli neil paljastav lugu valitsuse rahade kulutamisest kuberneri kodulinnale.
Ja prokuröri kabinetist kvartali kaugusel asuvast Culiacani ühest kõige kallimast restoranist rööviti grupp inimesi.
Polnud mingit ametlikku teadaannet selle kohta, kes rööviti või kuidas see juhtus, seega tuli olla ettevaatlik, kui oli aeg kirjutada seda, mida kõik linnas teavad  restoran on nii uimastikauplejate kui ka ametivõimude meelispaik.
Reporter sai avalikest dokumentidest teada, et restoran on registreeritud poliitiku nimele, kes kuulub võimul olevasse Institutsioonilisse Revolutsiooniparteisse (IRP), mis domineeris kõiki poliitika tasandeid peaaegu kogu eelmise sajandi vältel.
Viimasel ajal on mitut IRP kuberneri süüdistatud laialdase kajastusega kohtuasjade raames korruptsioonis.
Villarreal palus reporteril kirjutada eelnevatest intsidentidest samas paigas, kaasa arvatud sellest, kuidas hüüdnime El Chapo kandva Guzmani poeg pääses sõjaväereidist.
Kõigest mõni kuu varem oleksid lugejad otsinud Valdezi kolumni, et saada inimröövi kohta teavet parimatelt allikatelt.
"Varem oleksime me juba teadnud, mis juhtus," ütles 46-aastane Villarreal, kelle kleenuke kehaehitus on teeninud talle hüüdnime El Flaco.
"Nüüd on kõik suhtluskanalid meie allikatega katkenud."
Valdezi kontorist on saanud hoiuruum siltidele ja kleebistele, mis protestivad ajakirjanike tapmise vastu, ja toimetuse töötajatest on saanud miski, mida nad ei osanud kunagi oodata  aktivistid pressi nimel.
Reporter Miriam Ramirez haaras paar silti ja suundus järgmisel hommikul kohaliku prokuröri kabineti juurde meeleavaldusele järjekordse ajakirjaniku pärast.
Salvador Adame kadus läänepoolses Michoacani osariigis kolm päeva pärast Valdezi tapmist.
Leitud on põlenud surnukeha ja ametnike sõnul kuulub see DNA-testide põhjal talle.
Ajakirjanikud on üle kogu riigi häälekamaks muutunud ning kritseldavad organiseeritud protestina kõnniteedele ja hoonetele fraasi "SOS press".
Sellel päeval on juhataja Bojorquez ära Washingtonis, üritades koguda Valdezi juhtumis õigluse jalule seadmiseks rahvusvahelist toetust.
Päev pärast Valdezi surma Sinaloa kuberneriga kohtudes süüdistas Ramirez ametivõime ajakirjanike järele nuhkimises ja nende tapmises tõe rääkimise tõttu.
Pärast seda palus ta, et ta suunataks valitsuse tegevuse kajastamiselt mujale, muretsedes, et viha on ta objektiivsust mõjutanud.
Valdez oli korduvalt öelnud, et Mehhiko ajakirjanikud on organiseeritud kuritegevuse, kaassüüdlastest riigiametnike ja ükskõikse ühiskonna poolt "sisse piiratud".
Oma viimases raamatus "Narkoajakirjandus" kirjutas ta, et reportereid ei tapa ainult narkojõugud, vaid seda tehakse ka poliitikute ja julgeolekujõudude käsul, kes on organiseeritud kuritegevusega mestis.
Meediakanalite järelevalverühm Articulo 19 omistas eelmisel aastal enam kui poole ajakirjanike ründamistest politseile ja riigiametnikele.
"Mehhikos sa sured, sest sind tahetakse vaikima panna," ütles Ramirez.
Mõrvad mõjuvad ilmselgelt verdtarretavalt.
Keegi ei unusta blogija Maria Elizabeth Maciase surma põhjapoolses piiriosariigis Tamaulipasis kuus aastat tagasi.
Ta surnukeha leiti koos kirjaga, millele oli arvatavasti kirjutanud alla kartell Los Zetas: "Ma olen siin oma reportaažide pärast."
Tema maharaiutud pea kõrval lebasid arvutiklaviatuur ja kõrvaklapid.
Mõned väljaanded on otsustanud oma uksed sulgeda, näiteks ajaleht El Norte põhjapoolses piiriosariigis Chihuahuas pärast nende korrespondendi Miroslava Breachi tapmist märtsikuus.
Teised lasevad edasi nii, nagu tegi ajaleht El Manana de Nuevo Laredo pärast nende juhataja mõrva 2004. aastal.
2010. aastal kõnetas ajaleht Diario de Ciudad Juarez narkokartelle avalikult esikaanel asuva juhtkirjaga "Mida te meist tahate?".
Mõned ajakirjanikud on koduosariikidest või isegi riigist pagenud.
Tegu on närvesööva otsusega.
Eksiilis on raske tööd leida ja nad peavad endiselt tänavaid piidlema, et ohtusid vältida.
Ja mõnikord aetakse neid taga, nagu juhtus arvatavasti fotograafi Ruben Espinosaga, kes mõrvati koos nelja naisterahvaga 2015. aastal ühes Mexico korteris kolm kuud pärast Veracruzist pagemist.
Need, kes jäävad paigale ja jätkavad tööd, peavad iga päev riskantsete otsuste ümber tantsima.
Ibarra, kes soovis kunagi luuletajaks saada, tunnistab, et narkoäri kajastamine hirmutab teda.
"Mehhiko on teel põrgusse ja sellepärast ma reporteriks hakkasingi," ütles ta.
Ühe hiljutise reede keskööl, mil värskeim number oli juba lukku löödud, istusid Riodoce toimetajad kontori ees kõnniteel ja rüüpasid õlut, kui järsku hakkasid kõigi telefonid vibreerima.
Rannaäärses kuurortlinnas Mazatlanis oli rivaalitsevate jõukude ja julgeolekujõudude vahel toimunud tulevahetustes hukkunud kinnitatud andmetel 19 inimest.
Sõda eskaleerus jätkuvalt, nagu lubasid ka mitmed piirkonnast leitud kartellide jäetud sõnumid.
Sealtsamast kõnnitee servalt panid reporterid uudise mobiiltelefoni kasutades Riodoce veebisaidile üles.
Järgmise päeva esikaas vajas muutmist.
Sireenid huilgasid mööda  järjekordne tulevahetus piirkonnas.
Bojorquez piilus valves olevate politseinike poole, et näha, kas nad on valvsad.
Kui nad kartsidki, ei näidanud nad seda vähemasti välja.
Ajalehe langenud asutaja massiivse portree all, millel tema keskmine sõrm on näha kogu Sinaloale, toimetasid Riodoce töötajad tema jälgedes.
"Kuidas saaks üldse sulgemisele mõelda," ütles Bojorquez, "kui samal päeval, mil Javier tapeti, palus praktikant, et saadaksin ta tänavatele reportaaži tegema?"
Dinosaurus kasutas vaenlaste vältimiseks kaitsevärvust
Esmapilgul tundub see nagu kuju, kuigi üsna hirmutav.
Teadlased on avalikustanud nüüdseks esimesed leiud seoses kanada kaevuri avastatud uskumatu ninasarvikusuuruse olevusega, mis on niivõrd hästi säilinud, et asjatundjad on kirjeldanud seda kui "dinosauruste Mona Lisat".
See on lausa nii hästi säilinud, et oli isegi võimalik tuvastada, et tema soomustega kaetud nahk oli punakaspruuni värvi ja tema minevik oli olnud mõnevõrra "keerukas".
Ajakirjas Current Biology avaldatud reportaaž kirjeldas olevust kui "kõige paremini säilinud soomusdinosaurust, mis on kunagi leitud" ja kui "üht parimat dinosauruseisendit kogu maailmas".
Fossiili puhul on tegemist uue nodosauruse liigiga, mis elas kriidiajastu keskel, 110-112 miljonit aastat tagasi.
Selle uskumatult hea säilimine rabas teadureid, kes kirjeldavad seda "tõeliselt märkimisväärsena".
See soomustega kaetud taimetoitlane on ajakirja National Geographic andmetel kõige paremini säilinud seda tüüpi fossiil, mis on kunagi leitud.
Selle leidis 21. märtsil 2011 Shawn Funk, kui ta kaevandas Suncor Milleniumi kaevanduses Fort McMurray lähedal Põhja-Albertas Kanadas.
Ta tabas midagi, mis ei meenutanud ümbritsevat kivi, ja otsustas lähemalt uurida.
Avastatud fossiil saadeti Royal Tyrrelli paleontoloogiamuuseumi.
Järgmised kuus aastat töötati selle kallal, et loom 2500-naelasest (1100-kilosest) maatükist välja kaevata.
Pärast kogu seda ränka vaeva on lõpptulemus nüüd lõpuks avalikkuse ette toomiseks valmis.
"Kui pisut silmi kissitada, võib peaaegu uskuda, et ta magab," ütles juhtiv autor Caleb Brown, teadur Royal Tyrrelli muuseumis, kus olevust eksponeeritakse.
"See läheb teadusajalukku ühe kõige kaunima ja kõige paremini säilinud dinosauruseisendina - dinosauruste Mona Lisana."
Ta nahka uurides leidsid teadurid, et seda taimesööjat, kes on küll kaetud soomustega ja meenutab kõndivat tanki, ohustasid tõenäoliselt märkimisväärselt lihatoidulised dinosaurused.
See rohkete soomustega dinosaurus kasutas punast ja valget kaitsevärvust, et peita end kiskjate eest, ning rakendas varjumistehnikat, mida nimetatakse vastuvarjutuseks ja mida kasutavad ühtlasi paljud tänapäeva loomad.
See võimaldas asjatundjate sõnul dinosaurusel paremini ümbrusesse sulanduda ja vaenlasi vältida, kuna suuremad dinosaurused pidasid talle tõenäoliselt jahti.
See 110 miljoni aasta vanune nodosauruste perekonda kuuluv olevus jõudis esimest korda uudistesse mais ja on nüüd külastatav Royal Tyrrelli paleontoloogiamuuseumis.
Teadurid on nüüdseks olevust uurinud ja andsid sellele nime Borealopelta markmitchelli muuseumi laborandi Mark Mitchelli järgi, kes kuulus meeskonda, mis kulutas looma vaevanõudvaks paljastamiseks rohkem kui 7000 tundi.
Tänu isendi hämmastavalt heale säilimisele oli dr Mitchellil ja rahvusvahelisel teadlaste meeskonnal võimalik dokumenteerida soomuste kuju ja suurus looma kehal.
Nad avastasid vastuvarjutuse - loomariigis levinud kaitsemeetodi, mis tähendab, et olevuse pealmine pool oli tumedam kui alumine.
Kuigi vastuvarjutus on levinud, tulevad leiud üllatusena, kuna Borealopelta on märksa suurem kui tänapäeval elavad vastuvarjutusega loomad.
See vihjab, et dinosaurust jahtisid piisavalt aktiivselt teised lihasööjatest dinosaurused, et evolutsioon eelistas ellujäämistaktikana vastasseisu asemel varjumist.
Kuid enamik tänapäevaseid vastuvarjutust kasutavaid loomi - nt hirved, sebrad või armadillid - on saagina palju väiksemad ja haavatavamad, mis viitab, et nodosaurus pidi ellujäämiseks tõeliselt vaeva nägema.
"Tohutult suure ja rohkete soomustega kaetud dinosauruse jõuline jahtimine näitab, kui ohtlikud võisid kriidiajastu dinosaurustest röövloomad olla," ütles Brown.
Soomuste orgaaniliste ühendite keemiline analüüs paljastas ühtlasi, et dinosauruse nahk oli punakaspruun.
Teadlased jätkavad looma uurimist, et saada vihjeid selle elu kohta, sh selle soolestiku säilinud sisu, et selgitada välja, mida loom oma viimaseks eineks sõi.
Nad usuvad, et dinosaurus kukkus surres jõkke, jõudes seeläbi vooluga merre, kus ta vajus selg ees ookeanipõhja.
Sel ajal oli Albertas sama soe kui praegu Lõuna-Floridas ning jõed ja ookeanid ulatusid tõenäoliselt palju kaugemale sisemaale kui praegu.
"See nodosaurus on tõeliselt märkimisväärne, kuna ta on täielikult kaetud säilinud soomuselise nahaga, samas on ta jäänud ka kolmemõõtmeliseks, säilitades looma algse kuju," sõnas Brown.
"Selle tulemusel näeb loom tänapäeval välja peaaegu samasugune kui kriidiajastul.
Selle rekonstrueerimiseks ei pea väga palju kujutlusvõimet kasutama - piisab lihtsalt silmade kissitamisest ja tundubki, et ta justkui magaks."
Kriidiajastu oli aeg, mil Maal uitasid tohutud kahel jalal liikuvad lihasööjatest dinosaurused - teropoodid.
Kuigi nende kõigi kuningas Tyrannosaurus rex elas miljoneid aastaid hiljem kui Borealopelta, võisid seda soomustatud dinosaurust jahtida mõned tema hirmuäratavad eelkäijad.
Nende hulka kuulub Acrocanthosaurus, 38 jalga (11,5 meetrit) pikk ja kuus tonni kaaluv koletis.
Teadlased, kelle hiljutised leiud on avaldatud ajakirjas Current Biology, usuvad, et Borealopelta uhuti pärast surma merre ja see mumifitseerus mudas.
Olevuse avastas 21. märtsil 2011 Shawn Funk, kui ta kaevandas Milleniumi kaevanduses Fort McMurray lähedal Põhja-Albertas Kanadas.
Muuseumi sõnul on see kõige paremini säilinud soomusdinosaurus maailmas, sh nahk ja soomused, ning see on terviklik koonust kuni puusadeni.
Need olevused olid keskmiselt 18 jalga (viis meetrit) pikad ja kaalusid kuni 3000 naela (1300 kg).
Selle õlgadest tungis välja kaks 20 tolli pikkust ora.
Teadlased usuvad, et see soomustega kaetud taimesööja seikles läbi praeguse Lääne-Kanada, kuni üle ujutatud jõgi selle avamerre uhtus.
Kuid dinosauruse merealune matmiskoht aitas säilitada oivaliselt detailselt selle soomused.
Selle konkreetse isendi kivistunud jäänused on niivõrd hästi säilinud, et mügarlikke soomusplaate piki dinosauruse pealuud katavad endiselt nahajäänused.
Nagu kirjutas Michael Greshko ajakirjas National Geographic: "Selline säilivuse aste on sama haruldane kui lotovõit.
Mida rohkem ma seda vaatan, seda uskumatum see tundub.
Kivistunud nahajäänused katavad endiselt looma koljul paiknevaid mügarlikke soomusplaate.
Parem esijalg lebab tema kõrval ning viis varvast on sirutatud ülespoole.
Mul on võimalik tema tallal olevaid soomuseid loendada."
Kuidas üks aktivist leidis vastuse küsimusele "Kelle tänavad?"
9. augustil 2014 sai Brittany Ferrell täieliku šoki.
Kõigest päev pärast New Yorki reisimist istus see St. Louisi elanik Airbnb kaudu renditud toas voodil, sirvides telefonis Facebooki.
Ta sattus peale oma kunagise koolikaaslase postitusele.
Seal oli kirjas: "Politsei tappis just 18-aastase nooruki ja ta lebab siiani tänaval."
Ta oli segaduses, miks keegi teine ei olnud seda teavet tema voogu postitanud, mistõttu ta sulges Facebooki ja avas Twitteri.
Pidemega @TheePharoah kasutaja postitusi oli korduvalt tema ajajoonel edasi jagatud.
St. Louisi piirkonnast pärit räppar edastas reaalajas säutse Michael Browni, relvastamata 18-aastase mustanahalise noormehe surma kohta, kelle tappis Fergusonis Missouris valge politseinik.
Ta postitas pildi Browni elutust kehast, mis lebas tänaval, jäädes sinna neljaks tunniks.
"See on hullumeelne," mõtles Ferrell endamisi.
Kuid surm ei olnud tema ega ta kogukonna jaoks midagi uut.
Ta pani oma telefoni ära, kuid nägi hiljem õhtul uuesti säutse, mis teatasid seekord inimeste kogunemisest Canfield Drive'il.
Jagati fotosid politseilindist ja karjuvatest inimestest ning mehest, kes väitis end olevat Browni isa ja hoidis silti kirjaga "Fergusoni politsei tappis just mu relvastamata poja!".
Ta vaatas reaalajas voogu, kus politseinik seisis haukuva koeraga protestijate grupi ees.
Teises videos vinnastas üks teine politseinik tema sõnul püssi ja karjus: "Ma tapan teid kõiki... loomad."
Ferrellile meenub, kuidas ta tabas end mõttelt: "See on ebatavaline."
""See ei ole sedalaadi mõrv, millega me oleme harjunud ja mida me võiksime nimetada tüüpiliseks."
Tundsin sel hetkel hirmujudinaid.
Ma olin vihane ja nutsin."
Ta broneeris tagasilennu ja sõitis järgmisel päeval koju.
Olles kell 23 maandunud, läks ta isa juurde oma kuueaastasele tütrele järele ja otsustas, et nad sõidavad järgmisel hommikul kahekesi Fergusoni.
See, mis Ferrelli ja Fergusoniga järgmisel kolmel aastal toimus, on keskne teema uues dokumentaalfilmis "Whose Streets?" ("Kelle tänavad?"), mis esilinastub kinodes 11. augustil.
See on lugu ellujäämisest ja protestist, armastusest ja kaotusest, tugevusest ja sitkusest nende inimeste vaatevinklist, kes elavad selles kogukonnas ja kes täitsid vastuseid nõudes tänavad.
Kui Ferrell koos tütrega - kellel oli seljas lilleline kleit ja peas sellega sobiv kroon - Fergusoni poole sõitis, vestlesid nad taas teemal, mis oli neil enne seda hommikut korduvalt varem jutuks tulnud - mustanahaliste kogemustest ja elutingimustest.
"Kas mäletad, kui ma õpetasin sulle, kuidas must kogukond pidi oma õiguste eest võitlema?" meenutab ta ennast küsimas.
"Me sõidame praegu Fergusoni, sest politsei tappis 18-aastase poisi ja see ei ole õige."
"Ma ei saanud teda mitte kaasa võtta," ütles Ferrell hiljem.
"See, mis praegu toimub, on... minevikus toimunu kulminatsioon.
Ta peab seda teadma ja nägema ning selle keskel kasvama.
Ta peab õppima aktivismi ja organiseerimise kohta ning tundma samas ka mustanahaliste kogemuste ja elutingimuste erinevaid kihte ning seda, mida me peame tegema, et saada vabaks ja ennast vabastada.
Isegi kui mul õnnestub teda kasvatada nii, et ta ei koge isiklikult jultunud rassismi, ei erine ta mõnest teisest mustanahalisest tütarlapsest.
Tunnen, et teeksin talle karuteene, kui kaitseksin teda selle maailma eest."
Esimene peatus, mille nad Fergusoni jõudes tegid, oli South Florissanti teel - politseijaoskonnast üle tee jäävas paigas, millest oli saanud teatud laadi laagriplats, kus aktivistid ootasid uudiseid politseinik Darren Wilsoni kohta, kellele ei esitatudki lõpuks süüdistust.
Seal ühendasid Ferrell ja tema tütar jõud kohaliku äriomanikuga, kes valmistas lõunaeineid.
Nad panid toidukotte kokku ja aitasid neid protestijatele jagada.
Ferrelli jaoks hakkas aeglaselt võtma kuju uut tüüpi aktivism.
"Minu aktivism muutus täielikult pärast 9. augustit," ütles ta, märkides, et kui ta oli Missouri-St. Louisi ülikoolis üliõpilane, oli ta Vähemustest Õendusõpilaste Liidu president ning keskendus toiduõiglusele ja tervisega seotud ebavõrdsustele mustanahaliste kogukondades.
"Mul ei olnud mingit organiseerimiskogemust.
See kõik lihtsalt laabus."
Nädalaid hiljem kohtus Ferrell õhtuse meeleavalduse ajal ühe filmi kaasrežissööri Sabaah Folayaniga.
Folayan ütles, et tema ja filmioperaator Lucas Alvarado-Farrar tahtsid lihtsalt toimuvat dokumenteerida.
Ferrelli pähe kerkis küsimus: "Kas te püüate toimuvat dokumenteerida või leida lugu, mida saab ära kasutada?"
Taoline skeptitsism oli tingitud lugematust arvust juhtumitest, kus inimesed - tihtipeale valgenahalised - tulevad kogukonda ja püüavad selle valust ja vastupidavusest kasu lõigata.
Folayan selgitas hiljutises intervjuus: "Olime kuulnud, et Fergusonis sündinud ja kasvanud inimeste häält ei võeta kuulda ja me soovisime teha seda teisiti."
Folayan oli juba löönud käed kaasrežissööri Damon Davisega, piirkonna kunstnikuga, kes oli tuntud aktivismi poolest seoses surmamõistetud vangidega.
Tema kaasatus muutis projekti köitvaks Ferrelli ja veel kuue teise kohaliku jaoks, keda filmi "Whose Streets?" meeskond pärast Browni tulistamist aastaid jälgis.
"Selles dokumentaalfilmis ei räägi keegi meie eest ega meiega, vaid kõneleme meie ise," ütles Davis.
"Minu jaoks oli tähtis, kuidas neid inimesi kujutatakse, kuna nii kujutatakse ka mind."
Kuigi eesmärk polnud keskenduda Ferrelli kogemusele - taheti näidata, et liikumine ei seisne "lunastajast juhis, vaid kogukonna kokkutulemises", nagu sõnas Folayan -, kujunes temast filmi kõige avatum osaline.
Selle tulemusena dokumenteerib "Whose Streets?" üllatavalt isiklikke aspekte Ferrelli elust, nagu armumine ja oma naisega abiellumine.
"Ma tundsin, nagu oleksin alasti," ütles Ferrell, naerdes esimese korra üle, mil ta valmis linateost nägi.
"Aga ma mõistsin, et selle töö tegemise ja mustanahaliste inimeste inimlikustamisega peab kaasnema teatud haavatavus."
Veelgi enam, Ferrelli lugu rõhutab ja seab uuesti keskmesse mustanahalise homoseksuaalse naise rolli laiemas Black Lives Matteri liikumises.
Kaks liikumise kolmest algatajast, kes mõtlesid sotsiaalmeedias 2012. aastal mustanahalise teismelise Trayvon Martini tapmise järel välja teemaviite #BlackLivesMatter, on homoseksuaalsed.
"Juhtivas rollis mustanahalised homoseksuaalsed naised on liikumist üleüldiselt alal hoidnud," sõnas Ferrell, "ja seda just seetõttu, et peame pidevalt mitmel rindel võitlema.
Mustanahalised homoseksuaalsed naised peavad kogu seda koormat kandma."
Folayan nõustus, märkides, et "liikumist hoiavad tõepoolest elus mustanahalised naised ja paljud neist on mustanahalised homoseksuaalsed naised".
Ta väidab samas, et "tegemist ei ole mingisuguse võrdsete võimaluste loomise tüüpi asjaga" - Ferrelli ei valitud filmi keskpunktiks tema identiteedi tõttu.
"Ta oli inimene, kellest õhkas õiget energiat," ütles ta.
"Aga see ei ole kokkusattumus, et ta otse rindejoonel paiknes, sest mustanahalise homoseksuaalse naisena sellistes sõlmpunktides elades on palju kaalul.
Tema energiat on võimalik läbi ekraani tajuda."
Samal ajal on uudistekaamerad Fergusonist ammu kadunud, kuid rassilised sidemed kogukonna ja politsei vahel on endiselt haprad.
Ferrellile meeleavalduse ajal maantee blokeerimise eest määratud tingimisi karistus kestab veel 2,5 aastat.
Ta kirjeldab sotsiaalpoliitilist õhustikku piirkonnas, mida ta kutsub koduks, lihtsalt "tohuvabohuks".
Sellegipoolest peab ta endiselt tähtsaks mantrat, mille ta on söövitanud mällu alates ajast, mil ta tervelt kolm aastat tagasi Fergusoni tänavatele läks.
"Meie kohustus on võidelda oma vabaduse eest.
Meie kohustus on võita.
Me peame üksteist armastama ja toetama.
Meil ei ole kaotada midagi peale meie ahelate."
7 nippi, kuidas pärast Weekendi pidu pohmellist üle saada
Mõned kangemad mehepojad leiavad pärast napsurohket pidu küll, et millest häda, sellest ka abi.
Või lähtuvad ütlusest "väldi pohmelli, püsi purjus".
Aga see on vaid vältimatu edasilükkamine ja tervisele korralik põnts.
Mida sa saad teha, et pärast tänast ja homset Weekendi tralli - või muud pidu - end hommikul paremini tunda ja pohmellist võimalikult valutult üle saada?
Joo vett.
Alkoholile alla ja peale, pärast suurt pidu hommikul ... või võimalusel isegi alkoholi asemel.
Kuna keha kaotab alkoholi tarvitades palju vedelikku, siis tuleb see kuidagi tagasi saada.
Koos veega uhutakse kehast välja ka mineraalained ja sestap on hea juua mineraalvett.
Kuna napsutamise järgselt on magu sageli ärritunud, siis on eriti hea, kui too on mullivaba või vaid kergelt gaseeritud.
Mine jalutama.
Kindlasti ei maksaks pohmelliga suunduda vanaema juurde puid lõhkuma - see võib osutuda saatuslikuks valeotsuseks.
Aga kerge jalutuskäik aitab kehal jälle meelde tuletada, mis tunne on elus olla.
Telgis lamamine ja pohmaka väljamagamine on aeganõudvam tervekssaamise viis.
Anna kehale energiat tagasi tasapisi ja ettevaatlikult.
Kui oled eilsest ülejoomisest niigi oksele hakkamas, ei tasu kindlasti üritada makku laadida suurt rasvast praadi.
Alusta näiteks värskest mahlast, milles sisalduvad puuviljasuhkrud su keha vaikselt turgutama asuvad.
Kui lõuna paiku tervis juba kannatab, siis võiksid proovida näiteks puljongit.
Ja veidi hiljem juba seljankat.
Väldi kohvi.
See diureetikum vabastab su keha viimsestki veest.
Nagu juba öeldud: vesi ja mahl on su sõbrad.
Ära panusta valuvaigistitele.
Kui võtad õhtul pohmelli ennetamiseks valuvaigistit, siis peab su maks tegelema lisaks alkoholile ka paratsetamooli või ibuprofeeniga ja kaotab nii jõudlust.
Nii rikud oma maksa veelgi enam ja edaspidi on pohmakad hullemadki.
Lisaks ei püsi valuvaigisti nagunii kehas kuigi kaua.
Kui võtad hommikul valuvaigistit, siis ära tee seda täitsa tühja kõhuga - see ärritab su niigi räsitud magu.
Või kui partnerit pole võtta, siis saa iseendaga hästi läbi.
Mõjub umbes samamoodi nagu jalutamine, aga jalutades ei saa orgasmi.
Väldi aga liiga aktiivset tempot ja pööraseid poose - pohmelli ajal peaks füüsiline pingutus olema mõõdukas.
Tee nalja.
Aja sõprade-kaaskannatajatega lolli juttu, tee lihtsaid tobedusi ja naera sõbralikult nii iseenda kui teiste (kannatuste) üle.
Nali ja naer ei pruugi pohmakat ära ajada, aga kindlasti on nende abil järelnähtusid lõbusam taluda.
Ükskord läheb pohmell üle niikuinii!
Northwesterni professorit ja Oxfordi Ülikooli töötajat otsitakse taga kahtlustatavatena mõrvas
Politsei sõnul otsitakse üleriigiliselt taga Northwesterni Ülikooli professorit ja Oxfordi Ülikooli töötajat, kellest on saanud kahtlusalused pärast surmavate pussitamishaavadega meesterahva surnukeha leidmist ühest Chicago luksuskorterist.
Cooki maakonna kohtudokumentide kohaselt anti esmaspäeval välja ilma kautsjonivõimaluseta vahistamiskäsud 42-aastase Wyndham Lathemi ja 56-aastase Andrew Warreni arreteerimiseks süüdistatuna esimese astme mõrvas nende väidetava seotuse tõttu Trenton H. James Cornell-Duranleau surmaga.
Dokumentide andmetel suri 26-aastane Cornell-Duranleau pärast korduvat pussitamist.
Hoiatuse kohaselt, mille Chicago politseijaoskond kogukonnale väljastas, avastati surnukeha 27. juulil.
Politseinikud said telefonikõne ja leidsid Grand Plaza kortermajja saabudes eest ohvri, kelle kehal oli mitu torkehaava.
Ametnike sõnul tunnistati Cornell-Duranleau sündmuskohal surnuks ja uurijad käsitlevad pussitamist mõrvana, samal ajal kui politsei otsib aktiivselt kahte kahtlusalust.
Lathem on töötanud alates 2007. aastast Northwesterni Ülikoolis mikrobioloogia ja immunoloogia kaasprofessorina.
Ülikooli avalike suhete asepresident Alan K. Cubbage ütles e-kirjana saadetud avalduses, et Lathem on nüüd töölt ajutiselt kõrvaldatud ja tal on keelatud Northwesterni Ülikooli linnakutesse siseneda.
"Tegu on nüüd pädevate ametivõimude uuritava kriminaalasjaga ning Northwesterni Ülikool teeb uurijatega koostööd," ütles Cubbage.
Warren on Oxfordi Ülikooli finantsosakonnas vanemassistent.
Ülikooli ja Somerville'i kolledži esindaja ütles e-kirjana edastatud avalduses: "Oleme olnud ühenduses Suurbritannia politseiga ja valmis USA uurimisasutusi igal võimalikul viisil aitama."
Lisaks oli avalduses kirjas, et Warreni kolleegid on šokeeritud ja soovivad, et ta ennast välja annaks.
Chicago politseijaoskonna kommunikatsiooniosakonna juhataja Anthony Guglielmi soovitab kahtlusalustel tungivalt ennast võimudele üles anda.
"Politseil on aimu, kus nad viibivad, aga tegeleme täpse asukoha määratlemisega üha intensiivsemalt," ütles Guglielmi.
Guglielmi sõnul aitavad kahtlusaluseid otsida nii kohalikud, piirkondlikud kui ka riiklikud ametivõimud.
Guglielmi ütles, et politsei sai telefonikõne Grand Plaza kortermaja haldurilt, kes oli saanud just krüptilise vihje, et korteris nr 1008 on midagi toimunud.
Politsei kirjelduste kohaselt oli tegu võika vaatepildiga.
Guglielmi väitel pole selge, kas sündmus ise toimus samuti 27. juulil.
Ta ütles, et turvakaamerad kinnitavad Lathemi ja Warreni viibimist hoones.
"Usume, et professor Lathamil ja ohvril oli suhe," lisas Guglielmi.
Grand Plaza juhtkond saatis elanikele kirja: "Politsei töötab praegu sündmuste kronoloogia ja ohvri tausta väljaselgitamisega ning uurib erinevaid motiive, kaasa arvatud võimalust, et tegu oli perekonnatüliga."
Idufirmad, mis aitavad teie ettevõttel vältida järgmiseks Uberiks saamist
Amy Errett soovis mõõta oma e-kaubanduse idufirmas töötajate rahulolu, kuid küsitlused olid tulutud.
Vastused olid tihtipeale ebamäärased, kasutud või, veelgi hullem, eksitavad.
Ja isegi kui ta lubas tagada anonüümsuse, ei usaldanud mõned töötajad seda protsessi.
"See süsteem lihtsalt polnud järjekindel ja objektiivne," sõnas Errett, kes juhib 75 töötajaga San Franciscos tegutsevat juuksehooldustooteid müüvat e-kaubanduse ettevõtet Madison Reed.
Niisiis kutsus ta appi välised isikud.
Tärkamas on uut tüüpi inimressurssidega tegelevad idufirmad, mis aitavad ettevõtetel välja selgitada, mida nende töötajad tunnevad.
Arendades ja litsentsides tarkvara, mille kindel eesmärk on mõõta töötajate kaasatust, võimaldavad nad ettevõtetel teha äkk-küsitlusi, võtta sihile kindlaid meeskondi ja demograafilisi rühmasid, pakkuda töötajatele anonüümsust ja kaebuste esitamise kuuma liini ning mõningatel juhtudel lubada keelekandjatel minna mööda C-taseme juhtidest ja pöörduda otse juhatuse poole.
"Nüüd on olemas sellised tööriistad nagu Strava ja Fitbit, mis on mõeldud tervise jälgimiseks, aga kus on Fitbit teie ettevõttele?" küsis Jim Barnett, kaasasutaja ja tegevjuht Redwood City idufirmas Glint, mille tarkvaralisi analüütikatööriistu kasutavad ettevõtted töötajate kaasatuse mõõtmiseks.
Erretti sõnul on ta saanud kolme aasta jooksul, mil ta on Glinti kasutanud, palju parema ülevaate sellest, mida ta töötajad mõtlevad ja tunnevad.
Lisaks äkkuuringutele ja kindlatele meeskondadele suunatud küsitlustele pakub see ettevõtte soojuskaarti, mis annab ülevaate sellest, millistes osakondades on kõige rohkem kaebusi ja millistel juhtidel on madalaim toetus, võimaldades tal selgitada välja põhjused.
Ettevõtted on hakanud mõistma, et nad peavad püsima kursis oma töökultuuriga, et mitte muutuda järgmiseks Uberiks, mis on olnud mässitud skandaalidesse alates sellest, kui endine töötaja avaldas blogipostituse, mis kirjeldas ahistavat keskkonda, kus karistati neid, kes julgesid sõna võtta.
Selliste idufirmade nagu Glint jaoks on ülevaate omamise soov tulus ärivõimalus.
Ülemaailmne juhtimis-, reguleerimis- ja vastavusvaldkond võib olla vastavalt finantstehnoloogia statistika veebisaidi Let's Talk Payments andmetele 2020. aastaks väärt rohkem kui 118,7 miljardit dollarit.
Denveris Colorados tegutsev idufirma Convercent, mis aitab ettevõtetel ennetada ja tuvastada sobimatut käitumist, täheldas sel aastal Uberi kahtlase reputatsiooni taustal huvi ja aktiivsuse kasvu.
Convercentil on peaaegu 600 klienti, nende hulgas Airbnb, Microsoft ja Tesla.
Uber registreeris ennast hiljuti kliendiks.
Nagu Glintki, laseb Convercent ettevõtetel saata kohandatud impulssküsitlusi, koguda reaalajas konfidentsiaalseid vastuseid ja vaadata soojuskaarte probleemsetest valdkondadest.
See pakub ühtlasi anonüümset sõnumsideliini, mis võimaldab töötajatel sobimatust käitumisest teada anda.
Ja kui asjasse puutub tegevjuht, lähevad kaebused otse juhatusele.
"Avalik arvamus on anastanud reguleerivad asutused," ütles Convercenti asutaja ja tegevjuht Patrick Quinlan.
Quinlan sõnas, et kui leitakse, et ettevõte kohtleb oma töötajaid halvasti või käitub ebaeetiliselt, võib ettevõte seista silmitsi tõsiste tagajärgedega, nagu tarbijate boikotid, töötajate lahkumine ja kohtuasjad, isegi siis, kui reguleerivad asutused ei sekku.
Ruby Tuesday, restoranikett, millel on rohkem kui 25 000 töötajat 500 tegevuskohas, on kasutanud Convercenti rohkem kui aasta, et tagada töötajate teadlikkus eeskirjadest ja toimingutest ning pakkuda hõlpsat viisi korporatsiooni peakorteriga suhtlemiseks.
Kui töötaja tahtis varem probleemist teatada, pidi ta leidma korporatsiooni peakorteri telefoninumbri või meiliaadressi, esitama ametliku kaebuse ning lootma, et seda võetakse tõsiselt.
See oli tihtipeale heidutav ja ebamugav protsess, ütles Ruby Tuesday üldnõunik James Vitrano, kelle sõnul ei olnud töötajate kaebuste jälgimiseks head viisi.
Nüüd, mil ettevõte kasutab Convercenti, on aga võimalik probleeme, nagu diskrimineerimine, ahistamine või ebaausad palgapraktikad, mis ei jõudnud varem juhtideni, kes tegutsesid teistes linnades või osariikides asuvates kontorites, kiiremini tuvastada ja nendega tegeleda.
"Mul on võimalik pääseda lähemale töötajate holistlikule 360-kraadisele kogemusele," sõnas Vitrano, kes juhib Ruby Tuesday riskihaldusrühma.
"Ja me kaitseme oma osanikke kohtuvaidluste eest töötajatega."
Quinlan ütles, et ettevõtted hakkasid eetilist käitumist, väärtusi ja töötajate kaasatust võtma palju tõsisemalt 2002. aastal ehk pärast seda, kui audiitorfirma Arthur Andersen kukkus eetiliste rikkumiste tõttu seoses Enroni skandaaliga kokku.
Kuid alles siis, kui "sotsiaalmeedia sai küpseks", mõistsid ettevõtted, et nad ei saa takistada oma musta pesu avalikult veebis pesemist.
"Enne tehnoloogia kasutamist eetilise käitumise jälgimiseks kasutasid inimesed strateegiana lootust," ütles ta.
Nii Glint kui ka Convercent pakuvad oma tarkvara teenusena, võttes ettevõtetelt perioodilist tasu oma toodete kasutamise eest.
See on ärimudel ja võimalus, millel on riskikapitali investorite heakskiit, kes on olnud toeks mõlemale idufirmale.
Convercenti rahastasid veebruaris 10 miljoni dollari ulatuses sellised firmad nagu Sapphire Ventures ja Tola Capital, tõstes sellega kogutud kapitali väärtuseks 47 miljonit dollarit.
Glinti investeeris novembris 10 miljonit dollarit Bessemer Venture Partners, suurendades ettevõtte kogurahastust 60 miljoni dollarini.
Sellised investeeringud ei tule üllatusena, kui võtta arvesse ettevõtete, kultuuri ja riskikapitali omavahelist seotust.
Aina rohkem uuringuid näitab, et tänapäevased töötajad ootavad töökohalt enamat kui varem.
Konkurentsirohketel turgudel, nagu Silicon Valley, on kõrged palgad ja huvitavad projektid pelgalt laual olevad panused.
Töötajad tahavad tunda, et neid aktsepteeritakse ja väärtustatakse ning et nad pühendavad oma aega ettevõttele, millel on positiivne missioon.
"Kui inimesed on ettevõttes õnnelikud, tunnevad, et neid kuulatakse ja et töö, mida nad teevad, on rahuldust pakkuv, on nad rohkem pühendunud ettevõtte edu tagamisele," ütles Nina McQueen, kes on üldise kasu ja töötajate kogemusega tegeleva osakonna asepresident LinkedInis, mis kasutab nii Convercenti kui ka Glinti.
Investorid teenivad tulu, kui nende portfelli kuuluvatel ettevõtetel läheb hästi; ettevõtetel läheb hästi, kui töötajad on pühendunud ja kaasatud.
Kui kolmanda poole analüütikatööriistad lubavad suurendada töötajate pühendumust ja kaasatust, siis pole ime, et need toetust leiavad.
Andmete omamine töötajate kaasatuse kohta on töökultuuri asjatundjate sõnul tähtis.
Kuid need andmed on kasutud, kui ettevõtte järelvaatajad nendega midagi peale ei hakka.
Tegelikult võib see, kui ettevõte küsib oma töötajatelt tagasisidet, tekitada ootusi, et ees ootavad muutused.
Ja kui muutused ei toimu piisavalt kiiresti või üldse mitte, võib see põhjustada pettumust ja vähendada töötajate kaasatust.
"Kui küsite 4000 ettepanekut, peate olema valmis 4000 vestluseks," ütles konsultatsiooni- ja ärihaldusettevõtte Kotter International president Russell Raath, kes on näinud, kuidas ettevõtted teevad vea sellega, et toetuvad liiga palju andmete kogumisele.
"Sest kui asju ei viida lõpuni, siis töötajad mõtlevad: "Kas te tegelikult võtsite mind kuulda?
Kas te hoolite?
Ja kui teie ei hooli, siis miks peaksin mina hoolima?" "
Erretti sõnul on Madison Reedil, kes korraldab töötajate seas nüüd kord kuus uuringuid, olnud võimalik rakendada meetmeid samal päeval, kui probleemist on Glinti kaudu teatatud.
Ning pärast otsuste tegemise kiiruses ja suhtluse kvaliteedis pettunud töötajatelt tagasiside saamist oli tal võimalik ettevõttes mitu meeskonda ümber korraldada ja pakkuda probleemidega tegelemiseks kommunikatsioonikoolitust.
Ruby Tuesdays kogutakse aga uusi andmeid töötajate kohta ja loodetakse, et pikas perspektiivis toob see endaga kaasa töötajate pikemaajalise pühendumise tööstusharus, mis on tuntud oma suure tööjõu voolavuse poolest.
"Kui sa ei ole pühendunud läbipaistvuse tagamisele, siis sa kaotad inimesed," ütles Vitrano.
"Ja kui sa kaotad inimesed, siis sa kaotad kliendid.
Ja kui sa kaotad kliendid, siis sa kaotad ettevõtted."
Euroala särav täht on Baltikum: sissetulekud kasvavad kiiresti
Kuigi 2008. aasta kriisis ja kaubandusprobleemid Venemaaga on avaldanud Baltikumile mõju, on kolm Balti riiki kiiresti lähenemas Lääne-Euroopa rikaste maade sissetulekute poole, kirjutab Bloomberg viidates Euroopa Keskpanga raportile.
Keskpanga andmetel on alates 1999. aastast majanduse kogutoodang inimese kohta Eestis, Lätis ja Leedus ületanud ootuseid.
Edu taga on madal võlakoormus, kiiresti paranevad institutsioonid ning äri- ja vabaturusõbralik poliitika.
"Balti riigid ühes Slovakkiaga on väheste euroala maade seas, kus reaal-SKP inimese kohta ostujõult on oluliselt lähenenud EL keskmisele", teatas keskpank.
Kuigi eesmärk on selline, et majanduse kogutoodang inimese kohta võrdsustuks rikkama Lääne-Euroopaga, moodustas 2015. aastal Balti majanduste kogutoodang inimese kohta kõigest 2/3 15 riigi keskmisest, kes kuulusid Euroopa Liitu enne 2004. aasta laienemisringi.
Madalad palgad on viinud baltlasi otsima paremat palka välismaalt.
Kuigi Euroopa keskpank näeb Baltimaid positiivses valguses ning ka majandus kasvab tänavu, ei ole kohalikud elanikud sugugi entusiastlikud.
Värskeima Eurobarometeri uuringu kohaselt hindas vaid veerand Läti ja Leedu elanikest, et nende majandustel läheb väga hästi või pigem hästi.
Tšehhis ja Poolas arvas seda oma maade majanduste kohta veidi vähem kui pool küsitletutest.
NCAA otsus tühistada kaks korda päevas toimuvad trennid muudab Bruinsi päevad pikaks
Kell on peaaegu 23, kui trobikond UCLA jalgpallureid peatub vestlemiseks meeskonna ülikoolilinnakus asuva uue harjutusväljaku servas.
Mõni neist on koorinud seljast särgi, paljastades oma treeningulaagri esimese päeva pingutustest higise selja.
Suure osa jaoks meeskonnast pakuvad need jõudeminutid keskpäevast pausi.
Suvistel kursustel osalevad mängijad suunduvad pärast kolmetunnist trenni tagasi ühiselamusse lõpueksamiteks õppima, enne kui naasevad järgmisel hommikul kell 6.30 koosolekuteks Wassermani jalgpallikeskusesse.
"Järgmised kolm päeva on nende jaoks tõeline katsumus," ütles Bruinsi treener Jim Mora veidi enne seda, kui esmaspäevast sai teisipäev.
NCAA otsus tühistada mängijate koormuse vähendamiseks kaks korda päevas toimuvad trennid, on tegelikult nende päevad pikemaks muutnud - vähemalt kuni lõpueksamitega ühele poole saamiseni reedel.
Sel põhjusel olid UCLA kolm esimest treeningut ajastatud algama kell 19.15, et sobituda mängijate niigi tihedasse ajakavasse.
Üleminek kahelt treeningult päevas tähendab rohkem ühe trenniga päevasid - Bruinsi treeningulaagri algus tõsteti võrreldes eelmise hooajaga peaaegu nädala jagu ettepoole ja esimest korda Mora kuue Westwoodi hooaja jooksul toimuvad treeningud suviste kursuste ajal.
Neil on kuni 20. augustini kavas 18 trenni, enne kui algab ametlik ettevalmistus septembris toimuvaks avamänguks Texas A&M-i vastu.
Mora sõnul on ta NCAA eeskirjamuutuse poolt, kuigi see lisab mängijate tihedatesse graafikutesse veel ühe päevakorrapunkti.
"Neil on kolmel või neljal päeval tohutu koormus ja see on tõsine väljakutse," ütles Mora.
"Ja nad murravad end sellest katsumusest läbi; nad pingutavad, nad on toredad noored.
Ma usun, et kui saabub laupäev ja meil on rohkem aega, on see tõeliselt mõnus."
Kui laager on lõppenud, muudab UCLA treeningud suletuks, mis ei ole aga sugugi lihtne ülesanne, arvestades selget vaadet nende väljakutele lähedalasuvalt parkimisplatsilt ja kõrvalseisvast Luskini keskusest, kõrgema klassi hotellist, mis on juba saanud pihta väravaposti ümbritsevast kaitsevõrgust mööda pääsenud jalgpallidega.
Alates sellest nädalavahetusest hõivavad hotelli Bruinsi mängijad, kuid Mora tunnistas, et probleeme võib tekkida vabade tubadega hooaja vältel.
"Rakendame turvameetmeid," ütles Mora.
"See on tõeline murekoht ja ei ole sugugi liialdatud arvata, et inimesed võivad üürida toa ja sealt treeningut filmida.
Kui sul on salvestus treeningust, võib sellega päris hea tehingu teha.
Aga me kasutame seal ja 8. parkimisplatsil turvameeskonda.
Anname endast olemasolevat kasutades parima.
Ma püüan selle pärast mitte eriti muretseda.
Meil on plaan paigas."
Kättemaksuks Keskerakonnale sündinud Savisaare-Ivanova valimisliit, Reformierakonnast väljaheidetud Kristiina Ojulandi ja EKREst lahkuma sunnitud Maria Kaljuste jõudude ühendamisel loodud Meie Tallinn ja parteilastele kohta kätte näidata lootev ärimeeste valimisliit Tegus Tallinn - näib, et parteipoliitikas kõrvetada saanute algatusel loodud valimisliite osaleb tänavu kohalikel valimistel vähemalt sama palju kui erakondi.
Tibusid loetakse aga sügisel, ja võtmeküsimuseks saab, kas neile kõigile jagub piisavalt pettunud valijaid.
Kes jääb Savisaarega?
Kui väikseks on kahanenud Edgar Savisaare toetajaskond, võib aimata tema valimisliidu auks korraldatud üritustest.
Üks riigikogu liige, mõned endised ja praegused keskerakondlased ja palju tundmatuid nägusid - kas selline saabki olema valimisliidu koosseis?
Ning kas põhjust, miks Tallinnas kandideerimisest hoiavad kõrvale mõned Savisaare truud poolehoidjad ja sõbradki, võib otsida sellest, et ärapanijate "Savisaare nimekiri", mille eesotsas on korruptandid ja korruptsioonikuritegudes kahtlustatavad, on saamas tegelikkuseks?
Linnaosavalitsuse katusel filmitud muusikavideo venekeelsele poplaulule, milles osaleb Lasnamäe linnaosa vanem; ja igas mõttes algeline arvutimäng, milles peategelane peaminister Jüri Ratas peab rattal sõites vältima teele sattunud lompe ja oravaid - kas niimoodi püüab Keskerakond esimest korda valimiskastide juurde lubatavate 16- ja 17aastaste valijate hääli?
Jääme ootama, milline on teistegi erakondade ettekujutus noortepärasest valimiskampaaniast.
Kui Kanal 2 või TV3 vaatajale vaatab alates augusti algusest meelelahutussaate asemel vastu must ruut, jääb kaks valikut: leppida, et edaspidi näeb vabalevis ainult ETV, ETV2, ETV+, Tallinna TV ja ingliskeelset France24 kanaleid või loovutada iga kuu kümnekas mõnele teleoperaatorile.
On arvatavasti ka neid, kes algul reklaamivaba telekogemuse üle avalikult rõõmustavad, ent lõpuks siiski - olgugi et vastumeelselt - telepildi ja reklaamide eest maksavad.
Kõrvulukustav muusika, lärmakas rahvas ja tänavatele jäetud rämps on pea iga suurema muusikafestivali ebameeldivad kõrvalnähtused.
Kui ise melust osa saada ei taha, tasub aga kodus pea valutamise asemel kodumaad avastama minna - ja magamiskoht kopsaka summa eest festivalikülalistele jätta.
Washington muudab rohelise kaardi reegleid
Meediaväljaanded tsiteerivad president Donald Trumpi, kelle sõnul on kavas uus USA immigratsiooniplaan, mis muudab rohelise kaardi reegleid.
Plaan näeb ette seaduslike immigrantide arvu vähendamist 50 000 inimesele aastas, rangemaid reegleid ajutiste tööviisade hankimisel ja piiranguid seoses perekondliku suunitlusega viisadega.
Uued reeglid on pakkunud välja vabariiklased ja president toetab neid.
Seaduseelnõu läheb kongressi kahes kojas arutamisele.
"See seadus vähendab vaesust, tõstab palkasid ja säästab miljardeid dollareid maksumaksjate raha, kuna muudab viisi, kuidas USA teiste riikide kodanikele rohelisi kaarte väljastab.
Seadus vähendab ahelrännet ja hakkab asendama praegust programmi.
Uus taotlemisprotsess annab eelise kandidaatidele, kes räägivad inglise keelt ning kellel on rahalised vahendid enda toetamiseks ja oskused, mis tulevad meie majandusele kasuks," lausus Trump Ameerika Ühendriikide meediaväljaannete sõnul.
Siberi seto noored kolivad linna, pensionärid tagasi maale.
Jevsejevi Anatoli jätkab kunagiste Maana jõe äärsete kuulsate seto kullakaevurite traditsiooni.
Ta töötab kodust 140 kilomeetri kaugusel Maana lisajõe Kuvai ääres kullaartellis autojuhina.
See on karm töö: kaks kuud järjest ilma puhkepäevadeta 12 tundi tööd ja siis ainult kümme päeva kodus ning jälle tagasi.
Artellis töötatud kolme aasta jooksul on Anatoli seejuures kulda näinud vaid üks kord.
"Seal on kõva kord: sisse minnes kontrollitakse põhjalikult, et viina kaasa ei tooks, ning välja minnes, et kulda kaasa ei võtaks", räägib Anatoli.
Mare Piho vestlemas Haida külas kohaliku seto Jaaniga, kes on talle palju rääkinud oma perekonna mälestustest Siberis.
Siberi setode veel säilinud arhailine kultuur hakkab mõjutama ka kodu-setosid, sest see on lihtsalt nii vapustav, arvab kõige põhjalikumalt kaugeid setosid uurinud Piho Mare.
Tema esimesest uurimisreisist Siberisse möödub tänavu 30 aastat.
Selle aja jooksul on ta seal käinud 14 korda ja elanud seal kokku ühe aasta.
Kui palju setusid ikkagi rändas välja Siberisse 19. sajandi lõpus ja 20. sajandi alguses, et saada siin maad?
See on lahendamata küsimus.
Mina väidan, et 8000.
Ma arvestasin selle välja Siberi seto meeste juttude järgi, kes on ise ka mõelnud sellest.
Täpselt on raske öelda, sest tollal võis ühes rühmas tulla kuni 30 inimest, kuid pass anti ainult mehele.
Pass anti ainult ühele, kuid temaga olid lapsed, õed jt naissugulased.
Vaadake, kui suur oli see territoorium siin!
See oli mitmeid kordi suurem ajaloolisest Setomaast.
Seda oli ju vaja harida, hallata mingil moel.
Setod tulid siia kui talupojad, aga nende elu muutus, sest siin sattusid nad piirkondadesse, mis ei olnud seotud ainult põllumajandusega, vaid ka jõega (palgiparvetamine), kullakaevandustega, tööstusega.
Näiteks Uus-Petseris läksid paljud setod hiljem tööle salastatud linna Krasnojarsk-45 (sinna ehitas nõukogude võim uraanirikastustehase - J. P.), kui see moodustati.
Kas setod moodustasid tollal siin piirkonnas elanikkonnast enamuse?
Jah, nad elasid kompaktselt.
Lisaks säilis kaua traditsioon omavahel abielluda ning paljulapselisus.
Seitse-kaheksa last peres oli tavaline.
Kui palju Siberi setode kultuur erines ja erineb emamaa setode omast?
Nad on erinevad, kuigi see, mis toodi siia, oli kunagi sama seal.
Nad tõid kaasa väga palju rahvariideid.
Nad tegid siis ise ka (rahvariideid), aga nad tegid alati vahet, mis oli kaasa toodud ja mis oli siin tehtud.
Kliimamuutus mõjutas tugevalt setode traditsioonilist riietust, sest siin on ju külmem.
Toidud muutusid.
Näiteks Setomaal liha soolati, aga siin lihtsalt külmutati.
Kus asuvad Siberi setode külad ja mis elu seal elatakse? / graafika: Alari Paluots
Side emamaaga oli vaimselt tugev, seda peeti väga oluliseks.
Mulle tundub, et nüüd hakkab see Setumaa andma tagasi sinna, hakkab mõjutama neid.
Need tüdrukud, kes on elanud siin peredes, on kuulanud hämmastavaid lugusid.
Piho peab silmas Eesti setode delegatsiooni inimesi, kes tulid juuli algul Haida külla Seto kuningriigi päevale ning elasid neli päeva kodudes - J. P.
See, mis siin alles on, see on vapustav.
"Tapale on ülilihtne tulla ja ka ära minna, sest linnal on suurepärane asupaik: raudteesõlmpunktis ja maanteede ristumiskohas", ütleb Tapalt pärit ooperisolist Reigo Tamm.
Linn pole enam ammu pelgalt militaarpealinn, meil on palju loodust, spordi- ja kultuurpaiku ning pitsat saab igal nurgal.
Tapa on tipp-topp linn!
Linnast läbi jooksva Valgejõe ääres on väike saareke, kus tapalased tavatsevad jaanipidu pidada.
"Seda kaunist kohta rongiaknast ei paista", muheleb Reigo.
Kes külma vett ei karda, saab ses jões ujuda, sest jõgi on allikaid täis.
Mina olen seal ujumas käinud küll, saab täitsa hakkama!
Jõe veerel saab piknikku pidada ja lihtsalt romantikat teha - saab jõe voolamist silmitseda ning mõelda elule ette ja taha.
Olen ka mina seal oma pruutidega jalutamas käinud.
Ooperisolist Tamm on peale kõige muu käinud jõekaldal kolme silla vahel oma aariaidki harjutamas: "Et see paik on linna ääres, ei pruugi keegi vastugi tulla, kui omi lugusid ümisen".
"Männikumäelt avaneb imeline vaade Tapale, kuid seal on ka terviserajad, kus saab joosta, talviti suusatada ning praegu näiteks discgolfi mängida - golfirada on tehtud, kettaid saab laenutada spordikeskusest", juhatab Reigo.
Vanad profid käivad seal mõistagi oma ketastega, aga mina pole sinna veel mängima jõudnud.
Tuleb ilmselt kolleeg Rasmus Kull Tapale külla kutsuda, sest tema on kogenud discgolfimängija ning tal on kettad olemas.
Vast ta laenab mulle!
Reigo ja Männikumägi olid praeguse ooperisolisti lapsepõlve aegu lahutamatud.
Vähemasti suusatundide ajal.
Sellele mäele on jäänud palju pisaraid, pettumusi ja võite minu spordielus.
Rääkimata purunenud kelkudest ja suuskadest.
"Kogu kesklinn on praegu ehitustöid täis, kõik see muutub tundmatuseni", kiidab Reigo.
Tapa vana ja väsinud vaksalihoone on aga väga atraktiivne koht, kus mängitakse suvelavastusi.
Mul on hea meel, et aastal 2012 R.A.A.A.Mi juht Märt Meos mu idee vastu võttis ning oma teatriga vaksalisse suveteatrit tegema tuli.
Ehkki tänavune teatrihooaeg "Aleksei Kareniniga" sai just läbi, siis 11. augustil on raudteejaamas "Elluärkamine", kui vanas vaksalihoones liigutakse ringi 1980. aastates.
"11.-13. augustini on Tapa linna päevad, mille raames on peale ärganud vaksalihoone avatud kodukohvikud ja toimub ridamisi kultuuriüritusi, muu hulgas ka rahvaralli", kõneleb Reigo, kes soovitab just noil päevil 91aastast linna külastada.
Pisikeses kollases majakeses 1. mai puiesteel on muuseum juba aastast 1994.
"Maja on väike, aga eksponaate on hästi palju ja infot tohutult", kiidab Reigo paika, mis on täis Tapa linna ajalugu, millest suurem osa keskendub raudteele ja sõjandusele.
Reigo muigab, et kui Tapal kõik soovitatud paigad läbi käia, läheb kõht pikapeale tühjaks, kuid õnneks on väikelinn kohvikuid täis.
"Meil on nii head söögikohad ja kohvikutes istudes tekib mõnikord tunne, et oled välismaal", kirjeldab ta.
Haritud ja noored Tapale tulnud sõdurid veedavad pubides-kohvikutes palju aega, sestap on seal istudes kummastav tunne, et oled küll Eestis ja oma kodulinnas, aga ümberringi on selline rahvusvaheline seltskond koos.
Usun, et oleks väga põnev kuulata lugusid prantslaste või ameeriklaste käest.
Sõdureid, jah, liigub meil palju!
Kreekas vahistati ebaseadusliku telkimise eest kaks bulgaarlast
Telekanal bTV tsiteeris välisministeeriumit, kes andis teada, et kaks bulgaarlast võeti Kreekas ebaseadusliku telkimise eest vahi alla.
Politsei vahistas 1. augusti hommikul Sithonia poolsaarel rühma ebaseaduslikult telkinud inimesi, kelle hulgas oli ka kaks bulgaarlast.
Nad lasti samal päeval vabaks, aga praegu toimub uurimine.
Välisministeerium ütles telekanalile bTV, et bulgaarlased lasti hiljem vabaks.
Kreeka ametivõimud on suurendanud vaba telkimise piiranguid ja kehtestavad juba praegu karme trahve kõigile, kes jäävad vahele puhkamisega kohas, mis pole selleks ette nähtud.
Kontrollid jätkuvad kogu hooaja vältel.
Ministeeriumi sõnul võib kohus trahvi määrata.
Kutsikaid õpetavad hundid käivad lambaid murdmas.
Hiiumaa talunikud peavad peale aastast pausi jälle huntidele oma karjast "õppematerjali" andma - ilmselt kutsikaid õpetanud hundid on juba murdnud hulga lambaid.
Tänavu on hundid Hiiu maakonnas lambaid murdnud kolmel korral, kokku 23 lammast ja vigastanud on kaheksat, kirjutab Hiiu Leht.
Mullu oli vastav number vaid kolm, aasta varem 124.
Murdmistega sünkroonis on ka keskkonnaagentuuri andmed, et mullu Hiiumaal hundipesakondi ei sündinud ja Hiiumaa jahindusnõukogu info, et sel aastal on saarel fikseeritud kaks hundipesakonda.
Ööl vastu esmaspäeva murdsid hundid Emmaste valla Kabuna külas 15 lammast ning vigastasid 18 ellujäänud lambast pooli.
Kolmapäeva varahommikul murdsid hundid Reheselja küla karjamaal ühe lamba ja vigastasid rängalt teist, kellele tuli teha hädatapp.
Geneetiliselt muundatud põllukultuuride käitlemise reeglid peavad olema selged
Maaeluministeerium saatis kooskõlastusringile geneetiliselt muundatud organismide keskkonda viimise seaduse (GMOVS) ja taimekaitseseaduse muutmise seaduse eelnõu.
Seaduse muudatusega loobutakse nii geneetiliselt muundatud (GM) põllukultuuride asukohtade kui ka käitlejate jaoks eraldi andmekogu loomisest, selleks kasutatakse edaspidi taimetervise registrit.
Lisaks muudetakse GM põllukultuuri käitleja kohustust omada eelnevat kokkulepet ettenähtud raadiuses mesindusega tegeleva isikuga.
Kuigi hetkel ei kasvatata Eestis geneetiliselt muundatud põllukultuure, peame vajalikuks selgete reeglite olemasolu geneetiliselt muundatud ja muundamata põllukultuuride kooseksisteerimiseks.
Seda vähemalt seniks, kuni ei ole otsustaud Eesti GMO-vabaks kuulutada", ütles Maaeluministeeriumi taimetervise osakonna juhataja Sigmar Suu.
"Samas tuleb arvesse võtta, et väljatöötatud meetmed peavad olema eesmärgipärased ja proportsionaalsed, arvestama nii era- kui ka riigisektorile kaasnevaid kulusid ja halduskoormust", lisas Suu.
Seaduse eelnõuga tunnistatakse kehtetuks GMOVS-is GM põllukultuuride asukohtade ja käitlejate andmekoguga ja käitlemise koolitusega seotud sätted, kehtestatakse GM põllukultuuri käitlemise ning majandustegevusega alustamise nõuded.
Spetsiifiliselt mesindusega seoses asendatakse GM põllukultuuri kasvataja senine kohustus teavitada mesinikke GM põllukultuuri kasvatamisega alustamisest kohustusega saavutada enne kasvatamisega alustamist mesinikuga asjakohane kokkuleppe.
Seaduse eelnõu on saadetud kooskõlastamiseks ministeeriumitele.
Kõikidel huvipooltel on võimalus sellega tutvuda eelnõude infosüsteemis ning soovi korral esitada oma arvamus Maaeluministeeriumile.
Plaanitavad muudatused mõjutavad eelkõige taimekasvatuse valdkonnas tegutsevaid isikuid, mesinikke ja Põllumajandusametit.
Euroopa Liidus, sealhulgas Eestis, on lubatud kasvatada ainult üht GM põllukultuuri - maisi MON 810.
Seni ei ole siiski ükski Eesti põllumajandustootja huvitunud GM põllukultuuri kasvatamisest.
Põhjuseks on asjaolud, et Eestis ei esine maisikahjurit, euroopa varreleedikut, mille suhtes on maisiliin MON 810 resistentne.
Samuti on selle maisiliini sordid aretatud lõunapoolsetele piirkondadele ja see mais ei ole meie kliimatingimustesse sobiv.
Eeltoodus kindluse saamiseks on Maaeluministeerium tellinud 2015. ja 2016. aastal uuringuid võimaliku GM organismidega saaste avastamiseks Eestis kasvatatavate erinevate suvirapsi, maisi ja soja sortide seemnetes.
Võetud proovide analüüsitulemused näitasid, et seemned võõrgeene ei sisaldanud ja uuringu tulemusena järeldati, et Eestis kasvanud rapsi, maisi ja soja sortide seemned ei sisalda geneetiliselt muundatud organisme.
Eelnevast võib omakorda järeldada, et Eestis ei kasvatata teadlikult geneetiliselt muundatud põllukultuure ning samuti sai kinnitust, et pole toimunud ka juhuslikku saastumist.
Jose Mourinho arvab, et Manchester United värbas Nemanja Maticu kujul "geeniuse"
Jose Mourinho usub, et Manchester United on värvanud Nemanja Maticu näol "geeniuse", pärast seda kui keskväljamängija Sampdoria vastu kolmapäeva õhtul oma debüüdi tegi.
40 miljoni naela eest Chelsea'lt üle ostetud mängija alustas Dublinis Unitedi viimases hooajaeelses mängus enne Uefa Super Cupi Real Madridi vastu teisipäeval 2-1 võitu algrivistuses, avaldades muljet kaitserollis, samal ajal kui Paul Pogba ja Andreas Pereira said vabalt ründeretkedel käia.
Kuid olles jäänud kõrvale Bluesi hooajaeelsest Aasia tuurist, jäi Maticul hädasti vajaka matšivormist ja ta pidas vastu ainult 45 minutit. Seda peab Mourinho sõnul kindlast enne Premier League'i hooaja algust parandama.
"Ta vajab aega, kuid tal on kogemused, intelligentsus, geniaalne mõtteviis - tal on jalgpalli meelelaad," ütles Mourinho.
"Aitame tal saavutada vormi esimesel võimalusel."
Nagu Matic, alustasid Aviva staadionil algrivistuses ka teised uued värvatud Victor Lindelof ja Romelu Lukaku ning Mourinho hakkas vaikselt panema hooaja alguseks paika oma ühtteist alustavat meest.
The Independent avalikustas sel nädalal, et Mourinho soovib endiselt veel värvata kolm jalgpallurit, kuid ta kinnitas, et klubi on teinud juba ära "suurepärase töö", sõlmides lepingud kolmega tema neljast prioriteetsest valikust.
"Ma olen klubile tänulik, et nad suutsid realiseerida kolm neljast," lisas ta.
"Olen veel õnnelikum, kui nad suudavad teha teoks neljast neli, kuid nad on minu jaoks kõvasti vaeva näinud."
Järjekordne sookurepoeg sai jala külge GSM-saatja 1. augustil ja sedakorda Muhus.
Sõrves elava linnuvaatleja Mati Martinsoni andmeil sai esimene kurepoeg saatjaga varustatud Sõrves ning see pesakond lendab juba ringi, on pesapaigast lahkunud ja liitunud Mullutu-Suurlahe suure ööbimiskogumiga.
Seda seepärast, et Sõrves ei ole ju viljapõlde, kirjutab Saarte Hääl.
Sel teisipäeval, kurgede rõngastamiseks juba suhteliselt hilja, sai saatja külge veel üks kurepoeg ja seda Muhu saarel.
Martinsoni sõnul on saatjate paigaldamine tegelikult rahvusvaheline projekt, mida veavad Aivar Leito ja Ivar Ojaste.
Mullu varustati üks kurepoeg nimega Mati GSM-saatjaga Sõrves Türjul.
"Tema tegemised on internetis kõik vaadatavad: kuidas ta käis Hispaanias talvitumas, tagasi tulles tükk aega Saksa ja Poola piiril toppas ning siis Saaremaale tuli", kõneles Martinson.
Briti leiutaja lasi paigaldada enda kehasse mikrokiibi, et pääseda käeviipega majja ja autosse
Briti leiutajast sai esimene inimene riigis, kellele paigaldati mikrokiip, et ta saaks pelgalt käeviipega avada oma eesust, pääseda kontorisse ja isegi käivitada autot.
33-aastane Steven Northam lasi paigaldada pisikese kiibi oma pöidla ja nimetissõrme vahele ning pakub nüüd seda teenust oma ettevõtte BioTeq kaudu ka ettevõtetele ja eraisikutele, kes soovivad oma elu tehnoloogiaga lihtsamaks muuta.
Ta on ühendanud jõud Winchesteris Hantsis asuva Hampshire'i maakonna kuningliku haigla konsultant-anestesioloogi dr Geoff Watsoniga, et tagada paigaldamisprotseduuri vastavus meditsiinilistele standarditele.
Tehnoloogia sarnaneb kassidele ja koertele paigaldatava mikrokiibi omaga ning protseduuriks kulub kõigest 30 sekundit.
Northami ettevõte vahetab ära ka majade ja autode lukud, et need ühilduksid kiibiga, küsides ühe luku eest 300 naela.
See abielus ühe lapse isa on paigaldanud tehnoloogia nüüdseks nii koju kui ka oma autosse BMW Z4, mis käivitub, kui ta käsi on roolil.
Valge Maja eksponaat läks maksumaksjatele maksma tuhandeid
Ajakirjale TIME avalikustatud sõjaliste dokumentide kohaselt läks Valge Maja otsus lennutada mereväe helikopter eelmisel kuul Ameerika tootmist tähistava ürituse jaoks lõunapoolsele õuele maksumaksjatele maksma lausa 24 000 dollarit.
Rohelist ja valget värvi Sikorsky VH-3D, mida nimetatakse presidendi pardaloleku ajal Marine One'iks, oli 17. juulil Valges Majas toimunud Ameerika ehitusprogramme tutvustava sündmuse keskseks tõmbenumbriks.
President Donald Trump, asepresident Mike Pence ja Valge Maja kõrgemad ametnikud uudistasid oma ringkäigul tööstustooteid kõigist 50 osariigist.
Connecticutis ehitatud helikopterit eksponeeriti üheskoos Maine'ist pärit jahi, Wisconsinist tulnud tuletõrjeauto ja Mississippis valmistatud kahveltõstukiga.
Helikopteri opereerimise eest vastutava eskaadri Marine Helicopter Squadron One (HMX-1) dokumentide kohaselt nõudis Valge Maja sõjakabinet helikopteri kohalolu osakäsu ehk FARGO-ga napilt 36 tundi enne seda, kui helikopter "ebatavalise" sündmuse tarbeks lõunapoolsel õuel maandus.
"Tahtsin, et oleksite sellest teadlik, sest tegu on ebatavaliselt suure tähelepanu all oleva üritusega," ütles HMX-1 komandör päev enne sündmust e-kirjas oma ülemusele, mereväe juhtiva ohvitseri asetäitjale lennunduse valdkonnas.
Sõnumis oli märgitud, et helikopter saabub lõunapoolsele õuele 17. juuli hommikul kella 7 paiku kell 15 algavaks ürituseks ja jääb sinna seniks, kuni õu samal õhtul kella 18 ja 21 vahel puhtaks tehakse.
Lisatud oli asjaolu, et kui Valgest Majast lahkumine peaks viibima, on tagasilennuks vaja tööaja piirangute tõttu teist ekipaaži.
Algne lennumeeskond oli ürituse ajal helikopteri juures ja eskaadri julgeolekumeeskond püsis õhusõiduki lähedal kogu selle maapinnal viibimise aja vältel.
Ajakirjale TIME antud dokumentidest ei olnud võimalik välja lugeda, kas teist ekipaaži läks lõpuks vaja või mitte.
Hatchi seadus keelab föderaaltöötajatel kasutada valitsuse vara poliitilistel eesmärkidel.
Dokumendid näitavad, et HMX-1 uuris, kas antud üritus võib seda sätet rikkuda.
"Küsisime, kas see rikub Hatchi seadust, ja meile öeldi, et ei riku," kirjutas komandör.
"Tundub, et teil pole valikut," vastas juhtiva ohvitseri asetäitja.
Valge Maja kuulutas ürituse "Ameerikas valmistatud" ametlikuks ürituseks ja Hatchi seadus poleks seda katnud.
Aga isegi ametlikel üritustel on poliitilised alatoonid.
President toetas üritusel tol ajal senatis arutamisel olnud tervishoiureformi ponnistusi ja kiitis püüdlusi valitsuse määrusi ohjes hoida.
Nime Marine One või Air Force One all tuntud õhusõiduki kasutamine poliitiliselt tulusal eesmärgil ei ole mingi uus nähtus.
Presidendid peavad kasutama neid reisimiseks.
Ent nõue kasutada neid puhtalt fotoseansiks on ebatavaline.
Trump sattus veebruaris tähelepanu alla, kui tema esimesel kampaaniaüritusel Floridas Melbourne'is veeres taustale presidendi lennuk, ning ta Twitteri konto kubiseb sõnumitest, mis kurdavad selle üle, kuidas tema eelkäija presidendi lennukit kasutas.
"Valgel Majal on väga hea meel väljapaneku "Ameerikas valmistatud" üle, kus olid esindatud tooted kõigist 50 osariigist, mille on valmistanud Ameerika materjalidest Ameerika töölised," ütles Valge Maja pressiesindaja kohusetäitja Lindsay Walters.
HMX-1 meeskonnad teevad tihtipeale Washingtoni ümbruses ja lõunapoolsel õuel proovilende, et harjutada Ameerika Ühendriikide presidendi Valge Maja juurde mahapanekut sentimeetritäpsusega.
Kui Trump juuli alguses Saksamaal G20 tippkohtumisel oli, korraldas HMX-1 Valge Maja hoovis 58 proovimaandumist.
Ametniku sõnul arvati lend üritusele "Ameerikas valmistatud" lennumeeskonna tolle kuu õppelendude normi hulka.
Eskaadri helikopterid lendasid tol päeval lisaks veel 11 tundi "presidendiga mitteseotud toetusmissioonide" tarbeks.
Valge Maja sõnul ei koormanud mitte ükski teine selle ürituse eksponaat maksumaksja rahakotti.
Sikorsky esindaja sõnul ei olnud ettevõte helikopteri lõunapoolsel õuel eksponeerimise korraldamisega seotud.
HMX-1 ei säilita presidendi lendude eelarvedokumente ja üritusest tingitud täpseid kulusid on raske välja selgitada.
Aga kaitseministeeriumi 2017. majandusaasta tunnihindade järgi on VH-3D hüvitusmääraks 24 380 dollarit lennutunni kohta.
Eskaadri dokumentides märgiti lennu pikkuseks selle põhibaasist mereväe Quantico lennuväljalt Virginiast mõlemal suunal 30 minutit.
Valge Maja väidab, et helikopteri kasutamise tegelik kulu on kõvasti alla selle summa.
"Maksumaksjate kulude arvutamine hinnanguliste hüvitusmäärade põhjal on väga eksitav," lausus Walters.
"Need hinnangulised hüvitusmäärad sisaldavad personali-, hooldus- ja palju muid pöördumatuid kulusid, mida võetakse iga-aastaste assigneeringute puhul arvesse."
2015. aasta RAND-i uuringu järgi ei sisalda kaitseministeeriumi hüvitusmäärad personalikulusid, küll aga katavad need kütuse, hoolduse ja lepingutega seotud kulusid.
Valge Maja endine pressiesindaja Sean Spicer kaitses tol ajal helikopteri kasutamist üritusel.
"Asja mõte on näidata sel nädalal Ameerikas valmistatud asju," ütles Spicer.
"Ja ma tean, et Sikorsky ja Connecticuti osariik on väga uhked selle üle, et nad panustavad meie riiklikusse julgeolekusse ja et on olemas eeldatavasti sadu, kui mitte isegi tuhandeid inimesi, kelle töö sellest sõltub.
Ja ma usun, et täpselt nagu enamik ameeriklasi, oleme me kõik uhked selle helikopteri ja muu sõjalise varustuse üle, mille kallal nii paljud ameeriklased on väsimatult vaeva näinud.
Nii et loomulikult on õige seda esile tõsta."
Pole selge, kas Trump puutus lõunapoolsel õuel ürituse raames ringkäiku tehes helikopteriga kokku või mitte, aga tuletõrjeauto rooli taha istus ta küll.
Valges Majas sees pöördus Trump Sikorsky esindajate poole, heites meediaväljaannetele nalja ettevõtte toodete üle tema isiklikus õhusõidukipargis.
"Ma tunnen Sikorskyt väga hästi," ütles president, "mul on kolm nende toodet."
Grit Šadeiko - läbi pisarate saabusid rahu ja rõõm
2011. aasta MMil Daegus tabas Šadeikot viimasel alal, 800 m jooksus jalakramp ning staadionilt viidi piiga minema kanderaamiga.
Vahetult enne seda oli ta saanud Hiinas peetud universiaadil kaugushüppes nulli.
2012. aasta Helsingi EMi rikkus odaviskes saadud vigastus, kuid Londonis peetud debüütolümpial sai ta 6013 punktiga 23. koha.
Ebaõnn siiski jätkus.
2013. aasta Moskva MMil sai avapäeva järel Eesti rekordi graafikus olnud eestlanna kaugushüppes pöiavigastuse.
Kaks aastat hiljem sai ta Pekingi MMil 15. koha ning täitis olümpianormi, kuid seegi oli enamat tahtnud sportlasele pettumus.
Raskeima kadalipu läbis Šadeiko alles mullu, kui ei saanud algul Amsterdami EMil kaugushüppes tulemust kirja.
Tahaksin lihtsalt kas või üks kord ühe korraliku mitmevõistluse kokku panna.
Üks kord", pihtis Šadeiko.
Halvem oli veel ees: kuu hiljem katkes tema olümpiavõistlus Rios reievigastuse tõttu juba esimesel tõkkel.
Aeg tuli maha võtta - kas seitsmevõistlusega üldse jätkata?
Kas kaks päeva pingutust on ikka kõike seda väärt?
Neiu mõtles pikalt, kuid leidis endas rahu.
Sain pea puhtaks mõelda
Seda kogemust on suhteliselt raske kirjeldada, aga olen mõelnud, et eelmine hooaeg ja Rio olümpia olid midagi sellist, mis lihtsalt pidid juhtuma.
Õnneks oli aega, et end terveks ravida ja pea puhtaks mõelda.
"Teadsin, et pille ma veel kotti ei pane", räägib Šadeiko oma enesepuhastusest.
Sain puhta lehe keerata ning uue hooga edasi minna.
Treener Anne Mägi sõnul oli hoolealuse kannatusi väga raske vaadata, kuid ta mõistis, et eelkõige peab sportlane ise endas selgusele jõudma.
Ta oli ju kõikide poolt nii maha materdatud.
Seda oli raske taluda.
"Grit aga ütles, et ta ei anna alla ja ta tahab endale tõestada, mida ta väärt on", ütleb Mägi.
Nüüd on temas mingisugune rahu.
Ta teeb seda enda rõõmuks.
Võistlemislust tuli tagasi maikuus, kui Šadeiko püstitas Götzise mitmevõistlusel uue Eesti rekordi 6280 punkti.
Kõrgetasemelisel võistlusel parandas ta isiklikku tippmarki kuulitõukes ligi meetriga (13.89) ning jooksis rekordilähedase aja tõkkejooksus.
Siis tunnetas mitmevõistleja, et see pole sugugi võimete lagi, vaid kustutatud sai kõigest esmane võistlusnälg.
Teda aastaid juhendanud Mägi sõnab, et Šadeiko on musterõpilane.
Ta on valmis sportlane, teda on hea treenida.
Kui midagi teeb häda või on valesti, siis ta ütleb seda kohe.
Ta tunneb enda keha ja usaldab oma tunnetust.
Sellest peamegi lähtuma.
Ma ei saa öelda, mida täpselt tegema peab ning järgime seda.
Uue lähenemise on leidnud ka Šadeiko.
"Ma ei olegi selline, kes trennis maksimumile teeb", räägib ta ja sõnab, et kõige tähtsam on õige tunnetuse kättesaamine, sest see tagab ka hea tulemuse.
Lähedaste beebiõnn teeb rõõmsaks
Häid emotsioone on Šadeikole pakkunud ka lähedaste õnn.
Nii tema endine treeningukaaslane Maris Mägi kui õde Grete said hiljuti lapsevanemateks ning mitmevõistleja on saanud uutelt ilmakodanikelt tuge.
"Päris huvitav on olnud", sõnab Šadeiko.
Üks alkohol, mille joomine võrdub aju "treenimisega".
Livestrong kirjutab, et dr Gordon Sheperd on suisa nii suur veinifänn, et usub - veiniga saab treenida aju paremini kui ühegi teise asjaga maailmas.
Sheperd on Yale'i ülikooli neuroteadlane.
Tema sõnutsi ei ole asi mitte alkoholis või selles, kuidas see meie tundeid ja mõtteid mõjutab, vaid hoopis "väga aktiivses" veini maitsemise protsessis.
Klaasi nuusutades, veini suus keerutades, seda nautides ja järelmaitset tajudes paneme me oma aju tööle, et luua veinile maitse.
Sheperdi sõnul ei sisalda veinimolekulid tegelikult maitset, vaid maitse tekib viisist, kuidas vein aju stimuleerib.
Ta toob võrdluseks selle, kuidas aju "näeb" värve.
"Maitse pole veinis, maitse loob veini maitsja", ütleb Sheperd.
Asjad, mis veel veini maitse tekkimist mõjutavad, on näiteks meie vanus, sugu ja isegi sülje hulk, mida inimene toodab.
Sheperd muidugi manitseb, et vein pole selleks, et end täis juua.
"Tegevuses peab olema rohkemat", ütleb ta.
Kui sa võtad liiga suure lonksu, on süsteem üleküllastunud.
Liigne veinijoomine võib ajule kasu asemel kahju teha - 2004. aasta uuringu kohaselt riskivad inimesed, kes joovad üle kolme klaasi veini, mälukaotusega, tasakaalu kaotamisega ja vähenenud vaimse võimekusega.
10% Eesti IKT sektori töötajatest saavad kolleegidest vähem palka
Personaliotsingufirma Fontes andmed paljastavad, et 10% Eesti IKT sektori töötajatest saavad kolleegidest vähem palka.
Kümne protsendiline palgalõhe on meeste ja naiste vahel, kirjutab portaal Geenius.
Fontese IKT sektori palgauuringus osales 59 IT ja telekommunikatsiooni ettevõtet.
Kokku oli vaatluse alla 8 577 ametikohta.
63% ametikohtadest töötasid mehed.
"Kuigi ainult 3 ettevõtet nentisid, et palgaerinevus on meeste kasuks ja ülejäänute ettevõtete arvates palgaerinevus puudub, siis reaalsuses võrreldes sarnaseid töid omavahel on meeste kuu põhipalk keskmiselt 10% kõrgem naiste omast ja meeste aasta kogupalk keskmiselt 8% kõrgem naiste omast", sõnas Fontese analüütik Ilmar Põhjala.
"Narcose" 3. hooaja reklaamklipp: nüüd, mil Pablo Escobar on läinud, astub Netflixi hittsarjas kesksele kohale Cali kartell
Hoolimata sellest, et "Narcose" teises hooajas paljastati Pablo Escobari tapja, ei ole Netflixi sari kaugeltki lõppenud.
Kolmas ja neljas hooaeg on voogedastusteenuselt kinnituse saanud ning esimesele neist on valminud juba reklaamklipp, mis õrritab sarja uute pahalastega.
Kolmandas hooajas pöörab DEA oma tähelepanu maailma kõige rikkamale narkoäriorganisatsioonile - Cali kartellile.
Nad tegutsevad nelja võimsa ristiisa juhtimisel "nagu Fortune 500 ettevõte", lihtsalt rohkemate altkäemaksudega valitsusele ja vägivaldsemate tegudega.
Gilberto Rodriguez Orejuela (Damian Alcazar) on kartelli juht, Miguel Rodriguez Orejuela (Francisco Denis) selle aju, Pacho Herrera (Alberto Ammann) juhib sidemeid Mehhikoga ja Chepe Santacruz Londono (Pepe Rapazote) tegutseb New Yorgis.
Värskelt välja lastud reklaamklipis näeb Pedro Pascali naasmas Javier Penana, tegelasena, kes värbab Ameerika ja Colombia õiguskaitse appi sõjas narkootikumide vastu.
Teiste uute näitlejate hulka kuuluvad Matias Varela, Michael Stahl-David, Matt Whelan, Miguel Angel Silvestre, Kerry Bishe ja Arturo Castro.
"Narcose" kolmas hooaeg saab avapaugu 1. septembril.
ÜRO sõnul oleneb afgaanide demokraatia naiste rollist poliitikas
ÜRO Afganistani missiooni juht ütles kolmapäeval, et valimised saavad esindada rahvast ainult siis, kui kõik ühiskonna liikmed, sealhulgas naised, mängivad nendes rolli.
ÜRO abimissiooni juht Nicholas Haysom ütles, et sajad naised kandideerivad kohalike nõukogude valimistel, kolm naist kandideerivad asepresidendiks ja rohkem kui 30 protsenti hiljuti registreerunud valijatest on naised.
"Naiste rolli olulisuse rõhutamisega ei ole võimalik liialdada," ütles ta kolmapäeval tehtud avalduses.
Valimised saavad rahvast tõeliselt esindada ja olla usutavad ainult siis, kui naised osalevad täielikult ja on kaasatud valimisprotsessi kõikidesse etappidesse.
Afganistani kohalike nõukogude valimised ja presidendivalimised toimuvad 5. aprillil.
Taliban on ähvardanud omalt poolt valimisprotsessi, mis langeb kokku üleminekuperioodiga, mil rahvusvaheliste sõjaliste operatsioonide roll muutub nõustavaks.
Selle aasta valimised tähistavad esimest korda, mil võim antakse rahulikult ühelt demokraatlikult valitud valitsuselt üle järgmisele.
Haysomi sõnul suurendab naiste tugev roll demokraatia edu Afganistanis.
Afganistani sõltumatu valimiskomisjoni andmetel on 3,6 miljonist registreerunud valijast 1,2 miljonit naised.
Jagamise rõõm teeb iga asja ägedamaks nii suurtel kui ka väikestel.
Ühist aega on alati liiga vähe, aga trenn põnnidega annab hea võimaluse ühendada koosolemine, mäng, lähedus ja koormus.
Ja milline mugav lahendus - ükskõik kuhu sa suvel kruiisid, elusad hantlikesed on sul alati kaasas ning tuletavad oma peenikese häälekesega kannatamatult meelde: "Teeme nüüd trenni ka!"
Alusta soojendusega - väga hea on tavaline kullimäng või mööda rannariba lippamine.
Kükk on jalgade ja tuhara vormis püsimise alustala - kes siis tahaks suve jooksul lainetest uhutud liivakoogi kuju võtta?
Imetore on kasutada kangi asemel lapsi!
Esiteks on see turvaline ja mugav, raskus kasvab tasapisi samas tempos nagu treenija jõud.
Edasijõudnud saavad ka päris suurte lastega kükke teha.
Laps treenib tasakaalu, loeb kordusi ja tunneb lõbu võimalusest kõrgel kõõluda ja tähtis olla.
Suuremad lapsed võivad samal ajal ise kükke teha.
Liikumise ulatus pane paika maa puudutamise ja käte üles sirutamisega.
Hoia sõrmed otse, palu miniabilisel korralikult kinni hoida.
Laps saab lugeda kordusi ja tunda end treenerina.
Plank on ülikasulik, kuid lapsele jaoks lootusetult igav harjutus.
Kuid asja on lihtne lõbusamaks teha!
Mängu-plank: võtke pikka plangukolonni, millest kordamööda läbi pugeda.
Tegelikult tavalisest raskem, aga palju lõbusam teha, kui vahepeal saab sõbrale kätt anda.
Koormuse lisamiseks võib püsida plangus, pisike turjal, ja selles asendis ka ringi kõndida.
Lisaraskuseks võib pisema lapse puusadele istuma panna, kuid see harjutus pakub lõbu kõigile lastele.
Samal ajal kui krabid liival siblida, saavad triitseps, tuhar ja kõhulihased koormust nagu naksti.
Laps laskub jalgadele nii, et tema keharaskus jaotub võrdselt ette ja taha.
Turvalisuseks võib kätest kinni hoida.
Kõverda jalad ja siruta otse üles.
Põnn saab lennata, lõbutseda, tasakaalu treenida ja raskuseks olla.
Väikese treeneri elu on ekstralõbus, kui ta igal ülestulekul väikese musi saab.
Lisakoormust annab jalgade sirutamine ette.
Kontrolli, et selg püsiks neutraalses asendis.
Lastel endil on kõhulihaseid palju lõbusam teha paaris ja plaksuga.
Kätetöö ja pulsiga kükk.
Jälgi lapse turvalisust, põlve asendit, ja hoia selg neutraalses asendis.
Kõigi laste lemmik ja suur lõbu!
Vanemale samas tõeliselt tõhus kogu keha trenn.
Spordivahenditeks olid Ott (10), Säde (8), Õnne (4).
Filipiinidelt laia maailma ehk Õlgkoti reis moefännide südamesse
Õlgedest punutud kotid on suveklassika, millest on saanud viimastel aastatel omaette hitttoode, mis ühel õigel suvenautlejal lausa peab käe otsas rippuma ning millele on osanud kaupmehed selle tagasihoidlikust päritolust hoolimata keevitada juurde hitile kohase hinnasildi.
Õlgedest punutud kott on ilmselt üks selliseid asju, mis on igalühel korra elus olemas olnud ja mille omamine pole erilisi emotsioone tekitanud.
See lihtsalt on olemas ja kui ei ole, siis pole ka midagi katki.
Nüüd on aga õlgkotid tegemas tõelist võidukäiku ja moefännid on oma peened disainerikotid vahetanud suvekuudeks hoopis lihtsate õlgedest punutud kottide vastu.
Seejuures tegemist pole sugugi ainult rannakotiga, vaid tänaseks on see niisama populaarne ka tänavakotina ning julgemad naised jalutavad sellega isegi kontorisse.
Siinkohal tasub siiski enne selgeks teha, kas ülemusele taoline suvine look ikka istub või tasub märmik ja sülearvuti siiski veidi ametlikumasse sumadani lükata.
Vaheldusrikkus on õlgkottidest teinud aga naiste tõelise suvearmastuse.
Näiteks lugedes välismaiseid moeblogisid, siis esimese asjana jääbki silma see, et moegurmaanid tõttavad puhkusereisil esimese asjana kohalikule turule ning soetavad endale mõne õlgkoti, millele siis terve puhkuseaja truu ollakse ning mis käib kaasas rannas, turul ja ka sõbrannadega linna peal hängides.
Mõned blogijad on lausa nii heldeld, et ostavad turult kotte suurema hunniku ja müüvad või annavad ära neid oma lojaalsetele lugejatele.
Seejuures väärib märkimist, et kottide järele on lugejate seas nõudlus nii suur, et pärismaailmas läheksid naised (ja mehed!) ilmselt kättpidi üksteisele kallala, et mõne koti õnnelikuks omanikuks saada.
Mõnes mõttes on selline hullus ka arusaadav, sest harvad on need korrad, kui moeilmas on võimalik endale mõni hitistaatusesse tõusnud asi osta kõigest mõnekümne euro eest.
Tõsi, kavalad kaupmehed on avastanud siinkohal ka lihtsa rahateenimisvõimaluse ning nii müüvad peenemad luksusbrändid õlekotte ka mõnesaja ja -tuhande euro eest.
Ilmselt ikka selleks, et rikkamad kliendid ei peaks end lihtsurelikena tundma, kes mingite odavate kottidega ringi promeneerivad.
Näiteks on võimalik endale osta Dolce & Gabbana üle tuhande euro maksev õlgkott.
Chaneli õlgkoti tõlgenduse eest võib aga välja käia 6000 euro ringis.
Erinevalt enamikust moehittidest, ei pärine õlgkotid aga sugugi mõnest suurest moemekast, vaid nende lugu sai alguse hoopis kaugemalt.
Nimelt pärinevad õlgkotid väidetavalt hoopis kaugelt Filipiinidelt, kust need laia ilma kandunud on.
Õlgedest koti punumine on seal eelkõige eksporiäri ja kohalikke nendega ringi käimas väga sageli ei näegi.
Väidetavalt pärineb õlepunumistehnika 14. sajandist ja on küllaltki sarane tavalise korvipunumisega.
Kuna aga õlgkotti ei pea nii tugevalt punuma kui korvi, saab neisse põimida musterid ja teisi materjale, mis teevad koti isikupärasemaks ja selle võrra ka aktraktiivsemaks.
Näiteks on viimasel ajal eriti trendikad kotid, kuhu on sisse punutud värvilised paelad või nahkribad.
Tänukirja võivad õlgkotid eelkõige saata aga näitlejatar Jane Birkinile, kellest suurimat punutud õlgkotifänni polnud enne nähtud.
Nimelt sobitas ta õlgkotti kõikvõimalike rõivakomplektide juurde ega pidanud paljuks sellega isegi Cannes'i filmifestivalile minna.
Kottide populaarsuse juures tänapäeval ei mängi väiksemat rolli aga ka see, et nende eest hoolitsemine on kukepea ning erinevalt kõiksugustest teistest sumadanidest ei pea neid spetsiaalsete vahenditega hooldama, vaid asja ajab ära ka vesi ja märg rätik.
Nagu trendiröögatuste puhul ikka, on peale klassikalise välimuse tulnud brändid välja kõikvõimalike tõlgendustega.
Näiteks võib soovi korral endale soetada õlgedest punutud ridiküli või hoopis tillukese õlakoti.
Samas tasub meeles pidada, et klassikaline õlgkott ei lähe iial moest, õlgridikül aga küll.
Kuid, milline on siis klassikaline õlgkott?
Juba sajandeid on klassikaliseks peetud sellist õlgedest punutud kotti, mis meenutab oma stiililt korvi, on pealt avatud ning sellele on lühikesed, samuti õlgedest, sangad.
Viis tervislikku jäätist, mida on kodus imelihtne valmistada
Lifehack.org tõi välja viisid, kuidas valmistada kodus erinevat sorti jäätiseid, mis sisaldavad vähem kaloreid kui poejäätised.
Sidruni- ja petijäätis - vispelda suures kausis sidrunimahl suhkruga, lisa pett ja vahukoor ning sega kõik ühtlaseks massiks, aseta segu külmikusse.
Šokolaadi- ja pähklivõijäätis - blenderda kreeka jogurt, külmutatud banaanid, kakaopulber ja vahtrasiirup ühtlaseks massiks.
Seejärel lisa segule natuke maapähklivõid ja blenderda segu paar sekundit.
Jäätis on valmis kohe söömiseks.
Virsikujäätis - mikserda kausis rasvavaba piim, suhkruasendaja, muna, külmutatud või tavalised virsikuviilud ja mandliekstrakt ühtlaseks massiks ning aseta saadud segu külmikusse tahenema.
Kookosejäätis - blenderda kookospiim, kookoshelbed, vanilliekstrakt, vahtrasiirup ja külmutatud banaanid ning aseta saadud segu külmikusse.
Banaanijäätis - mikserda kausis külmutatud banaanitükid koos väherasvase piimaga ühtlaseks massiks, serveeri kreeka pähklitega ja tarbi kohe.
Need olid lemmikkodud kinnisvaraturul juulikuus - stiilised, kallid ja luksuslikud!
Suvi on suur kodu ehitamise, otsimise ja remontimise aeg.
Millised kaunid elamised köitsid juulikuus kinnisvaraportaali City24.ee külastajaid kõige enam?
Huvi pakkusid kallimas hinnaklassis majad või majaosad.
Ilmselt paneb jahe ja heitlike ilmadega suvi rohkem unistama oma õdusast ja soojast pesast.
Majaosa, Tallinn, 285 000 € Majaosa rahulikus Merivälja elamurajoonis.
Majal on suur katuse ja klaasist lükandustega terrass, aga leiab muudki ligitõmbavat, nagu näiteks teise korruse suur vannituba.
Vaata lähemalt siit.
Maja, Harjumaa, 218 000 € Huvitava ajalooga, väga hea energia ning planeeringuga klassikaline taluhäärberi tüüpi maja on ehitatud 1930. aastatel.
Renoveerimisel on säilitatud vanad laudpõrandad, aknad, uksed, kamin, ahi ja soemüürid.
Disainmaja, Pärnu, 495 000 € Ainulaadne kaasaegse disainiga eramu Pärnus.
Maja on väga energiasäästlik privaatne kõrghaljastus, teiselt korruselt merevaade.
Maja, Harjumaa, 469 000 € Arhitekt Oliver Alveri loodud hoonete kompleks looduslikult kaunis asukohas Püünsi külas, Viimsis.
Hooned on valdavalt tumedast tellisest, andes hoonetekompleksile nii soliidse ja rahuliku välimuse kui ka tagades hoone fassaadi hooldamise lihtsuse.
Maja, Tallinn, 550 000 € Looduslikult kaunil Meriväljal asuva kolmekorruselise eramu arhitekt on Rein Karp.
Maja on väga heas korras ja stabiilselt hooldatud.
Avar ja läbimõeldud planeering kokku kolmel korrusel.
Nõelasilmast tulnud minimalism - detailideni läbi mõeldud kodu
Kuldse puudutusega kodu miljööväärtuslikus Tammelinnas
Naine ehitab kodu - funkmaja asemel kerkis puitmaja
Saaremaal kolme päeva eest kadunud mees leiti üles
Aare lahkus kolmapäeva õhtul oma kodust Kärla alevikus teadmata suunas.
Aarega oli telefoni teel viimane kontakt eile, reede õhtul ning telefoni positsioneering andis mehe asukohaks Lääne-Saare valla, Mõnnuste küla, kust otsiti teda helikopteriga südaööni ning koertega varahommikuni.
Seejärel sai tema telefoni aku tühjaks ning mehe asukohta polnud seetõttu enam võimalik kindlaks teha.
Politsei jätkas otsinguid täna hommikul.
Politsei tänab kõiki, kes aitasid kaasa Aare leidmisele.
GMB muretseb investeeringute pärast ettevõtte McVitie's Glasgow tehasesse
Ametiühing ootab küpsisetootja McVitie's juhtidelt kinnitust pikaajaliste tootmisplaanide kohta ettevõtte Glasgow tehases.
GMB Scotlandi sõnul on ettevõte vaikinud Tollcrossi objekti investeeringu tuleviku teemal.
Tehases, kus toodetakse Hobnobsi ja Rich Tea küpsiseid ning teisigi tooteid, töötab rohkem kui 500 inimest.
Ettevõtte McVitie's omanik Pladis ütles, et nad on investeerinud objekti viimase paari aasta jooksul rohkem kui 5 miljonit naela.
Sinna palgati juurde töötajaid ja ametiühingu esimehed "on esimesed, kes kuulevad", kui midagi tehase tegevuses muutub.
Ettevõtte objektijuhile saadetud kirjas pöördus GMB Scotland ettevõtte McVitie's poole palvega "lahata muresid seoses sellega, et rahastust ei kasutata tootmisliinide nüüdisajastamiseks".
GMB vanemorganisaator Drew Duffy sõnas: "Asjaolu, et me ei saa objekti peajuhatajalt selgust Tollcrossi ärivajaduste ja tuleviku investeerimisplaani osas, paneb meie liikmeid sügavalt muretsema.
Siin on töötanud mitme põlvkonna jagu perekondi ning tööjõud koosneb suuresti kohalikust kogukonnast ja Glasgow ümbruskonna inimestest, olles hädavajalik tugisammas korraliku tööhõive tagamiseks piirkonnas, kus on kõrge töötus ja valitseb sotsiaalne ilmajäetus.
Seega vajab Glasgow idaosa töökohtade, palga ja heaolu seisukohalt ning Brexiti, elamiskulude tõusu ning tootmise kroonilise kahanemise taustal hädasti jõudsalt kasvava tootlusega ettevõttet McVitie's."
Pladise esindaja ütles: "Tollcrossi objektijuht sai GMB Scotlandilt kirja alles eile ning ettevõte vastab talle otse, kuna väärtustame aktiivset suhtlust töötajate ja ametiühingu esindajatega.
Kaks kuud tagasi toimus Tollcrossis töötajate ja GMB esindajate vaheline regulaarne kohtumine, kus arutati avatult mitmeid probleeme.
Arutasime siis töötajatega, et nagu kõik teised äärmiselt konkurentsirohkes ja ebakindlas majanduskliimas tegutsevad ettevõtted, vaatame oma tegevusi jooksvalt üle - ja see kehtib kõigi meie ettevõtete ning objektide kohta -, et tagada oma konkurentsivõimelisus.
Ta lisas: "Viimastel aastatel oleme investeerinud Tollcrossi objekti üle 5 miljoni naela, suurem osa sellest on läinud tootmisliinidesse ja toimingute täiustamisse.
Mõistame täielikult Tollcrossi kui tootmisobjekti pärandit ja kui objekti tegevuses peaks toimuma mingeid muutusi, on töötajad ja ametiühingu esindajad esimesed, kes sellest kuulevad."
Kas PSG hoiatas Barcelonat kolm aastat tagasi Neymarile lähenemise eest?
La Liga võib kahetseda oma huvi Marco Verratti vastu
Paris Saint-Germain ei anna alla püüdlustes meelitada Neymar oma ridadesse, tehes tema väljaostmiseks 189 miljoni naela suuruse pakkumise. Kuid kas nad hoiatasid Barcelonat kolm aastat tagasi selle rekordilise vallutusretke eest?
See kõmuline lähenemine on avanud suvise üleminekuakna ning Ligue 1 klubi on valmis purustama rohkem kui kahekordselt üleostmise praeguse maailmarekordi, mis püstitati eelmisel hooajal Paul Pogba naasmisega Manchester Unitedisse 89 miljoni naela eest.
Kui üleminek on lõpule viidud, saab Neymarist selle tulemusel maailma kõige kallim mängija ja ühtlasi kõige kõrgemini tasustatud professionaalne sportlane maailmas, kes hakkab saama pärast makse PSG-lt palgaks üle 500 000 naela nädalas.
Barcelona on teadagi vihane nii lähenemise viisi kui ka Neymari vabaks murdmise tõttu, kuigi Catalansi juhatusele lähedane allikas kinnitab, et klubi on jalgpalluri eest alates tema Santosest saabumisest 2013. aastal alati parimat hoolt kandnud.
Kuid kas PSG president hoiatas jalgpallimaailma sellise võimaluse eest kolm aastat tagasi?
Kui Manchester City näitas 2014. aastal välja huvi Blaise Matuidiga lepingu sõlmimise vastu, hoiatas Nasser Al-Khelaifi karmilt kõiki klubisid, kes mõtlevad mõne PSG parima mängija värbamise peale.
"Ma ei muretse, kuna nad teavad, et kui nad puudutavad mõnda meie mängijat, siis me astume neile vastu ja võtame ühendust nende mängijatega," sõnas Al-Khelaifi.
"Me austame kõiki klubisid.
Aga kui nad püüavad sõlmida lepingut mõne meie mängijaga, tuleb neil tagajärgedega silmitsi seista."
Barcelona näib olevat sellest piirist üle astunud, kuna Hispaania klubi näitas varem sel suvel üles huvi PSG keskväljamängija Marco Verratti vastu.
PSG tegi selgeks, et nad ei lase itaallasel ühelgi tingimusel lahkuda ja et Barcelona võib saada selle huvi tulemusel tagasilöögi, kaotades Neymari kujul ühe oma kallitest varadest.
Peaminister: Iirimaa tahab pärast Brexitit ehitada sildu, mitte piire.
"Brexit ähvardab tõsiselt lüüa kiilu Põhja-Iirimaa ja Iirimaa, Suurbritannia ja Iirimaa vahele", hoiatas Varadkar esimesel visiidil Põhja-Iirimaale pärast ametisseastumist juunis.
"Ma ei suuda ette kujutada, kes sellest kasu saaks", lisas ta.
Piiriülesed taristuprojektid muutsid võimalikuks praeguse inimeste ja kaupade vaba liikumise, ütles Varadkar.
"See on meie visioon tulevikuks: ehitada sildu, mitte piire", rõhutas ta.
Varadkari sõnul eelistaks ta Suurbritannia jäämist osaks Euroopa Liidust, ja kuna seda ei suudeta, siis jäämist osaks Euroopa ühisturust.
See säilitaks praeguse vabakaubanduse Iiri Vabariigi ja Ühendkuningriigi vahel.
Teine võimalus muuta Suurbritannia lahkumine sujuvamaks oleks Euroopa Liidu ja Ühendkuningriigi tolliliidu loomine, seletas Iiri peaminister.
Märkides, et selline kokkulepe eksisteeris Türgiga, sõnas Varadkar: "Kindlasti võiks meil olla selline Suurbritanniaga".
Alternatiiv sellele oleks naasmine tollipunktide juurde, mis kuulutaksid ajaloolist lõhestatust ja poliitilist läbikukkumist.
"Tõke kaubandusele, õitsengule ja rahule", sõnas Iiri peaminister.
Ta nimetas Brexitit "meie põlvkonna väljakutseks" ning hoiatas, et selle tulemus võib mõjutada Põhja-Iiri igapäevaelu iga aspekti.
Iiri peaminister kohtus Belfasti külastades Põhja-Iiri peamiste parteide liidritega.
Oma esimese poolpika triatloni läbinud Märt Avandi: Ironman'i suudab läbida igaüks.
Täna peeti talvepealinnas Otepääl Baltimaade suurimat triatlonifestivali, kui poolpika Ironmani võistlustulle asus ligikaudu tuhat triatleeti üle kolmekümnest riigist.
70,3 miili pikkune distants koosnes 1,9 km ujumisest, 90 km rattasõidust ning 21,1 km rattasõidust.
Teiste seas lõpetas võidukalt oma elu esimese triatloni ka Märt Avandi.
"Arvasin, et osutub keeruliseks ning lõpuks oligi keeruline", tõdes Avandi finišis.
Hoolimata keerukusest tõdes Avandi, et tegelikult on triatlon jõukohane pea kõigile.
"Mitte distants ei tapa, vaid tempo tapab", ütles ta, vihjates et jõukohase tempoga jõuab finišisse pea igaüks.
Välja arvatud Ott Sepp: "Oti füüsisega on küll kõik korras, kuid paraku ei oska ta ujuda".
Avandi oli agaralt trenni teinud juba veebruarist saati.
Alguses 4-5 tundi nädalas, hiljem aga juba kümme tundi nädalas.
Ajaga 05:34:12 saavutas ta üldarvestuses 270. koha.
Kuigi Avandi kaotas nii Raio Piirojale (aeg 04:59:53) kui ka Jürgen Ligile (aeg 05:06:37), võitis ta teisi niinimetatud "prominentide klassis" võistelnuid.
Eelmisel aastal "hea eeskuju persooniks" olnud Tanel Padar kaotas Avandile seitsme minutiga (aeg 05:41:54), ajakirjanik Sten Teppan 16 minutiga (aeg 05:50:23), Kalev Kruus ja Raivo E. Tamm ligikaudu tunniga (ajad vastavalt 06:31:53 ja 06:45:18).
Ironman'i sarja kuuluva Otepää etapi meeste arvestuse üldvõitjaks krooniti sakslane Johannes Moldan ajaga 3:58:27, eestlastest oli parim Ivo Suur ajaga 04:14:09.
Naiste seas võidutses taanlane Helle Frederiksen ajaga 04:24:01, eestlastest aga Maria Jänese, kes kaotas Frederiksenile ligi poole tunniga ning sai ajaks 04:58:58.
Avandi läbis 1,9 km pikkuse ujumisdistantsi 42 minuti ja 14 sekundiga.
Veest välja tuli ta 410. positsioonil.
