Economia a Centrum propojují management.
Nabídnou například společnou inzerci
Nový integrovaný newsroom společnosti Economia v pražském Karlíně.
Společnost Economia udělala další krok pro transformaci holdingu Centrum do svého mediálního domu.
Od pátku má Economia i Centrum společný top management.
"Sjednocení organizační struktury i personální unie jsou zásadní pro integraci obou vydavatelství do společného mediálního domu," komentuje provedené změny místopředseda představenstva Economie a pověřený generální ředitel Kamil Čermák.
Čermáka, který bude stát v čele jednotného managementu, doplní výkonný ředitel Centrum Holdings Andreas Demuth.
Novým společným ředitelem obchodu byl jmenován Pavel Vopařil, kterému je podřízena i inzertní ředitelka obou společností Zuzana Tylčerová.
Novým šéfem informačních technologií se stal Štěpán Burda.
Společným ředitelem redakcí je Vladimír Piskáček, v jehož týmu je i ředitel pro transformaci Jakub Unger.
Nově zřízenou funkcí ředitelky marketingu byla pověřena Adéla Pittsová.
Samostatný útvar korporátní komunikace nově řídí Věra Lhotská.
Společným finančním ředitelem je Karel Žalud, řízení lidských zdrojů pro obě vydavatelství vede Petra Slabá.
"Nová organizační struktura nám mimo jiné umožní přicházet na trh se společnou nabídkou inzertních produktů, lépe propojovat tvorbu obsahu všech vydávaných titulů a v neposlední řadě dále významně zefektivnit obchodní řízení společnosti," dodal Čermák.
Společnost Economia, kterou vlastní finančník Zdeněk Bakala, uzavřela smlouvu o koupi společnosti Centrum Holdings a jejích českých dceřiných společností na konci letošního dubna.
Portfolio Centrum Holdings tvoří servery Aktuálně.cz, Žena.cz, webové portály, rozsáhlá e-mailová základna pod značkami Centrum.cz a Atlas.cz a SMB agentura Najisto či portfolio dalších bezmála dvou desítek menších webů.
Společnost Economia je vydavatelem Hospodářských novin, zpravodajského serveru IHNED.cz, týdeníků Respekt a Ekonom a množství tištěných i internetových B2B titulů.
Mezi českými vydavateli je dlouhodobě nejúspěšnější v prodeji digitálních verzí svých hlavních titulů.
Letos v červnu se vydavatelství přestěhovalo do nově vybudovaných moderních prostor v pražském Karlíně.
CNN: Izrael bombardoval vojenskou základnu v Sýrii.
Cílem měly být ruské rakety pro Hizballáh.
Izraelské vojenské letouny ve čtvrtek údajně bombardovaly vojenskou základnu blízko syrského přístavu Latákíja.
S odvoláním na nejmenovaného činitele americké vlády to oznámila televize CNN.
Izraelský tisk o explozi v údajném skladišti raket široce informoval, útok na něj však izraelská vláda nepotvrdila.
Mluvčí izraelské armády na dotaz CNN odmítla informaci o náletu komentovat.
"Nevyjadřujeme se ke zprávám zahraničních médií," řekla.
Terčem izraelského náletu byly podle amerického vládního zdroje rakety a související vybavení, které by podle názoru Izraelců mohly být přepraveny militantnímu libanonskému hnutí Hizballáh.
Agentura AP s odvoláním na jiného amerického bezpečnostního činitele informovala, že terčem izraelského náletu na cíl na syrském území byly ruské rakety SA-125.
Druhý kanál izraelské televize informoval, že cílem útoku byl údajně vysoce moderní syrský systém protivzdušné obrany.
Satelitní snímky oblasti útoku ale podle agentury DPA ukázaly baterii ruských raket typu S-125 Něva.
Kromě toho prý na nich byla vidět baterie raket SA-3 včetně velitelského střediska s radarem ke sledování raket a jejich cílů.
Zaznamenané rakety mají podle zprávy izraelské televize dolet 35 kilometrů a mohly by nést hlavice o váze 70 kilogramů.
Izrael letos už nejméně dvakrát údajně bombardoval dodávky raket uvnitř Sýrie, uvedly CNN a AP.
Izraelská armáda na takové zprávy nikdy nereagovala, opakovaně ale prohlašovala, že zasáhne jakoukoliv dodávku zbraní určenou Hizballáhu nebo jiným skupinám označeným za teroristické.
Tony Blair řekl, že by využil šanci vrátit se na post ministerského předsedy, ale přiznal, že návrat je nepravděpodobný.
V nočním rozhovoru u příležitosti pátého výročí jeho odchodu z úřadu 59letý politik vyjádřil své názory na různé oblasti domácí politiky.
Od června roku 2007, kdy po deseti letech ve vedoucí pozici odstoupil, se pan Blair většinou vyhýbal rozhovorům o britské politice a své komentáře omezoval na zahraniční záležitosti a svou roli vyslance Bízkovýchodního mírového kvarteta.
Když byl dotázán, zda by se vrátil na post ministerského předsedy, jeho odpověď londýnské noviny Evening Standard ocitovaly takto: „Ano, jistě, ale k tomu asi těžko dojde, že, takže..."
Policie evakuovala kvůli střelbě část letiště v Los Angeles
Na mezinárodním letišti v Los Angeles se ráno střílelo.
Policie kvůli tomu evakuovala část letiště, údajně se jednalo o terminál tři.
Agentura Reuters s odvoláním na kalifornská média tvrdí, že muži zákona zastřelili puškou ozbrojeného muže.
Los Angeles Times s odkazem na policii uvedly, že došlo k přestřelce, při které byli zraněni dva až tři příslušníci Správy bezpečnosti v dopravě.
Kolik lidí bylo celkem zraněno a zda jsou nějaké oběti ale stále není zřejmé.
Hasiči mluví o události s větším množstvím zraněných.
Berdycha se Štěpánkem doplní Rosol a Hájek
Na finále Davisova poháru proti Srbsku nominoval nehrající kapitán českých tenistů Jaroslav Navrátil čtveřici Tomáš Berdych, Radek Štěpánek, Lukáš Rosol, Jan Hájek.
Čeští reprezentanti trofej obhajují, ale jedou hrát na hřiště soupeře do bělehradské arény, kde se zápas uskuteční na tvrdém povrchu od 15. do 17. listopadu.
Ve finále jsou Češi potřetí za posledních pět let.
"Víme, že jedeme na horkou půdu, že to bude divoké a musíme se jako vždy soustředit na své výkony."
"Pojedeme tam s jediným cílem - získat tři body a prodat to nejlepší," řekl Štěpánek, strůjce vítězného bodu v loňském finále se Španělskem.
Brněnská hvězdárna vezme návštěvníky do vesmíru v novém digitáriu
Na první pohled je zřejmé, že sál velkého planetária se za posledního půl roku změnil.
Je zde nové jeviště, návštěvníci se mohou zabořit do nových pohodlných sedaček a nad jejich hlavami přibyla projekční plocha o průměru 17 metrů ve tvaru kopule od americké firmy Spitz.
Uprostřed sálu je jeho nejdůležitější část, nový projektor z Japonska.
Aby byl obraz dokonalý, jsou po sále rozesety další menší projektory.
Další důležitá část celého zařízení je ukrytá za zdmi sálu.
"Jde o dvacet jedna počítačů, které generují obraz," řekl ředitel brněnské hvězdárny Jiří Dušek.
Počítače zajistí, aby se obraz z několika projektorů nepřekrýval, ale dával ucelený dojem.
"Výkon počítačů je třicetkrát až čtyřicetkrát vyšší než u klasických osobních počítačů," podotkl technik z hvězdárny Tomáš Hladík.
Digitárium dokáže vykouzlit mimořádně realisticky a plasticky model noční oblohy, lidského těla či dna oceánu.
Diváci se tak octnou přímo uprostřed vesmíru nebo mozku člověka.
Další podobné zařízení je nejblíže ve Varšavě či Hamburku.
Vedení hvězdárny plánuje v sále promítat nakoupené pořady i vlastní tvorbu.
Od soboty jsou na programu dva pořady.
První se jmenuje Astronaut a je určený pro dospělé.
Lidé se v něm dozví o tréninku kosmonautů, vyletí do vesmíru, zatočí se na centrifuze, a pak na názorných příkladech uvidí, jak náročným podmínkám astronauti v kosmu čelí.
Druhý pořad je pro děti a má název Kouzelný útes - Kaluoka'hina.
Vypráví příběh útesu, jehož pestrobarevní obyvatelé žili poklidným životem až do okamžiku, kdy došlo k výbuchu nedaleké sopky.
Celé digitárium stálo zhruba padesát milionů korun, které zaplatilo převážně ministerstvo školství.
Menšími částkami přispělo i město Brno a hvězdárna ze svého rozpočtu.
Projekční plocha stála deset milionů korun, projektor dvanáct milionů.
"Zbytek spolkla audiovizuální technika a počítače," vysvětlil Dušek.
Instalace digitária následovala po rekonstrukci celé budovy, kterou hvězdárna prošla před dvěma lety.
Podle ředitele Duška by ještě do konce roku mohlo přijít 25 až 30 tisíc návštěvníků.
Nejvyšší soud podpořil Obamův zákon o zdravotní péči
Nejvyšší soud v USA rozhodl, že zákon o zdravotní péči podepsaný Barackem Obamou je v souladu s ústavou, což je zásadní vítězství pro Obamovu administrativu.
Poměrem hlasu 5:4 soud rozhodl, že individuální nařízení Zákona o ochraně pacientů a dostupné péči – jež občanům nařizuje, aby si do roku 2014 zakoupili zdravotní pojištění, jinak jim hrozí, že zaplatí pokutu – neodporuje ústavě na základě vládní daňové pravomoci.
Předseda soudu John Roberts stál na straně čtyř liberálnějších členů soudu, zatímco soudci Scalia, Thomas, Alito a Kennedy byli v opozici.
Soud také podpořil zbývající části zákona o 2700 stránkách a dále rozhodl, že zákonný požadavek na zdravotní péči, který státům nařizuje rozšířit možnost získání nemocenského pojištění, v opačném případě hrozí pozbytí veškerého financování nemocenského pojištění z federálních zdrojů, není donucovací a v rozporu s ústavou.
Žalobu za účelem zablokování tohoto zákona podalo 26 států a Národní federace nezávislých podniků.
Během primárek v roce 2012 zákon důrazně odmítal každý z hlavních republikánských kandidátů, včetně předpokládaného navrženého kandidáta Mitta Romneyho.
Naďa Konvalinková v roli hospodské.
Má novou práci?
Herečka Naďa Konvalinková (62) se objevila za výčepem v roli hospodské a moc jí to šlo.
Že by snad oblíbená česká herečka plánovala změnu profese a dala se na podnikání v hospodě?
Naďa Konvalinková se objevila v James Joyce Irish pubu a točila tam pivo.
Dělala jsem to poprvé v životě a hned mi to šlo.
Dokonce mi šéf nabídl, že by mne zaměstnal a mohla bych se točením piva živit.
Ale odmítla jsem, raději zůstanu u toho, co dělám dodnes, u herectví," prozradila s úsměvem Konvalinková, která byla hostem na dvacátém výročí fungování irské hospody.
"Mám ráda irské pivo a sem tam si dám i irskou whiskey," prozradila své chutě herečka.
Na akci se objevil i Nadi dloholetý kamarád a kolega Pavel Nový.
Já jsem po smrti a v současném novém životě nesmím chlastat.
Mám povoleno jedno pivo nebo jednoho panáka denně, a to se snažím dodržovat," dodal herec.
Egypt uvádí do úřadu prvního svobodně zvoleného prezidenta
Muhammad Mursí složil inaugurační přísahu, ale jeho triumfální den jen těžko zakončí politické nepokoje v Egyptě.
ISLAMISTA Muhammad Mursí slíbil „nový Egypt", když byl slavnostně uveden do úřadu jako první svobodně zvolený prezident této země, a to po Husním Mubárakovi, který byl sesazen o 16 měsíců dříve.
Při svém uvedení do úřadu před Vrchním ústavním soudem se Mursí stal také prvním svobodně zvoleným islámským prezidentem v arabském světě a pátou egyptskou hlavou státu od svržení monarchie přibližně před 60 lety.
Složil přísahu před 18 soudci oděnými do černých talárů v sídle vybudovaném s výhledem na Nil, které připomíná starověký egyptský chrám.
„Usilujeme o lepší zítřky, nový Egypt a druhou republiku," řekl Mursí při slavnostním obřadu vysílaném živě ve státní televizi.
„Egyptský lid dnes položil základ nového života – absolutní svobody, opravdové demokracie a stability," řekl Mursí, šedesátiletý inženýr vystudovaný v USA a člen Muslimského bratrstva, fundamentalistické skupiny, která byla po většinu 84 let od svého vzniku jakožto nezákonná organizace terčem ostrých útoků jednotlivých vlád.
Když Mursí krátce po 11. hodině místního času přijel v malé koloně automobilů, střežily budovu stovky vojáků a policistů.
Pouze několik set podporovatelů se sešlo před budovou soudu, aby oslavilo prezidenta, a na rozdíl od prezidentské okázalosti Mubárakova období byla doprava jen krátce zastavena, aby mohla kolona projet obvykle rušnou cestou spojující centrum města s předměstími na jihu.
Osobní prestiž Mursího, posměšně označovaného jako necharismatická „rezervní pneumatika" Muslimského bratrstva, prudce narostla od jeho vítězství a jeho pátečním projevu, který měl za cíl prezentovat ho nejen jako kandidáta islamistů, ale také všech těch, kdo chtějí dovést do konce vzpouru vůči autoritářskému Mubárakovi.
„Egypt je dnes občanskoprávním, národním, ústavním a moderním státem," řekl Mursí oděný v modrém společenském obleku s červenou kravatou soudcům v dřevem obložené komoře, kde složil přísahu.
Mursí později odcestoval do Káhirské univerzity, kde měl přednést inaugurační projev.
Zatímco stál v pozoru, dostalo se mu oficiálního uvítání od vojenské kapely, která zahrála národní hymnu.
Přítomen byl vojenský velitel polní maršál Husajn Tantáví.
Jeho příchod byl doprovázen skandováním „armáda a lid jsou jedna ruka" z úst stovek lidí shromážděných v hlavním přednáškovém sále univerzity.
Univerzita v Káhiře byla založená v roce 1908 jako centrum sekulárního vzdělávání a později v 70. letech se stala baštou islámských studentských hnutí.
Mursí složil v pátek symbolickou přísahu na náměstí Tahrír, v místě, kde se zrodila revoluce, která loni ukončila autoritářskou vládu Mubáraka, a slavnostně slíbil, že opět uchopí prezidentské pravomoci odebrané jeho úřadu vojenskou radou, která je převzala od vypuzeného vůdce.
Ale souhlasem se složením oficiální přísahy před soudem, spíše než před parlamentem, jak je zvykem, se podvolil vůli armády, což naznačuje, že boj o moc bude pokračovat.
Mursího projev na náměstí Tahrír byl plný dramatických populistických gest.
Kdo chce skutečně poznat nějaké město, měl by se vypravit na hřbitov.
Jeho návštěva odhalí více než procházka načančaným centrem s památkami, kostely a galeriemi, více, než by prozradil bedekr.
Mnozí lidé "čtou z hrobů".
Pomalu se toulají hřbitovy a získávají intimní vhled do místní reality.
Zjišťují, jací lidé zde žijí, jakých národností, jaké jsou víry, do jak velkých a soudržných rodin patří, v jakém věku zde umírají, jak jsou bohatí, jak důležité pro ně byly jejich tituly a profese.
Jakým způsobem vyjadřují své společenské postavení, jaký mají vkus.
A ze stavu hrobů zjistí i to, jak o své mrtvé dbají pozůstalí.
Halloween 2013: Podle čísel
Když jsem byl malý, Halloween byl magický.
Se sestrou jsme mohli jíst sladkosti, zůstat dlouho vzhůru a předvést se sousedům v převleku.
Dnes mám pocit, že jsem se stal skrblíkem.
Po dva roky se v mém bytě neobjevilo cukroví a tento rok to pravděpodobně nebude jiné.
Avšak statistiky ukazují, že jsem, pokud jde o Halloween, černá ovce.
Podle Státní maloobchodní federace (NRF) bude tento rok slavit Halloween většina Američanů – ve skutečnosti 158 milionů z nich – a utratí celkem 6,9 miliard dolarů za sladkosti, kostýmy a ozdoby.
Na co se ale pokaždé o Halloweenu těším, jsou trendy.
Podle NRF se očekává, že z 6,9 miliard utracených dolarů půjde 1,2 miliard na kostýmy.
Tento rok jsou posledním výstřelkem módy sexy neživé objekty.
Sexy už nemusí být jen ženy; sexy mohou být i jídla jako pizza, hamburger a mrkev.
Pokud jde o muže, očekávám, že díky průvodu mrtvých uvidíme hodně zombie, a vsadím se, že vesmírní muži z Daft Punk to letos dotáhnou do našich kanálů v Instagramu.
Podle společnosti Google jsou nejhledanějšími kostýmy zombie, Batman, piráti a čarodějnice.
Předpokládám, že není nic špatného na tom, jít podle tradice.
Minulý rok jsme do kostýmů oblékli naše psy a k mému údivu jsme nebyli jediní.
Ve skutečnosti Američané podle NRF utratí tento rok 330 milionů dolarů na kostýmy pro zvířecí miláčky.
Takže bude vidět hodně legračních psíků.
Pokud jde o sladkosti, neztrácíme čas.
Podle společnosti Nielsen Američané utratí 1,9 miliard dolarů.
To je zhruba 300 milionů kg tabulek Hershey, lízátek, sladkostí Milk Duds a Twizzlers a tyčinek Clark.
To je úžasná zpráva pro 41 milionů koledníků, kteří se podle Ministerstva obchodu USA chystají přepadnout naše čtvrtě.
Ve skutečnosti během Halloweenu koupíme, a věřte nevěřte i zkonzumujeme, 45 milionů kg čokolády.
Jediná věc, kterou nechceme, jsou kukuřičné bonbóny, a přesto se jich podle Národní asociace cukráren kolem Halloweenu prodá téměř 16 tisíc tun.
To je asi 9 miliard jednotlivých kukuřičných bonbónků.
To je tajemství, které jsem nikdy nerozluštil.
Nic není pro Halloween typičtější než strašidelné domy.
Mají ty nejlepší názvy, jako „Terror behind the walls" (Hrůza za zdmi, což je mimochodem skutečné vězení) „Howl-O-Scream" (jekot, řev) a „The house of shock" (Dům šoku).
Ve skutečnosti existuje ve Spojených státech oficiálně zasvěcených 1200 strašidelných domů, které mají podle společnosti Americké strašidelné domy zisk 500 milionů dolarů, a k tomu patří ty úžasné fotky, na kterých jste počůraní strachy a které dá váš kamarád na Facebook, a vy je nemůžete odstranit a ta osoba, která se vám líbí, si fotku prohlédne a připíše komentář jako „hezky se tváříš".
A nakonec něco málo o dýních.
Už když jsme byli malí, Charlie Brown nám představil velkou dýni (Great Pumpkin) a vyřezávání dýňové lucerny je něco jako zdobení vánočního stromku – děláme to od malička.
Naštěstí pro nás trend „dítě v dýni" začal díky aplikaci Pinterest teprve loni, takže většina z nás vyrostla na tom, že tykev jsme vyřezávali, místo abychom v ní seděli.
Tento rok podle Úřadu pro sčítání lidu v USA Američané utratí za dýně asi 106 milionů dolarů.
Dýňová lucerna s mihotavým plamínkem na vaší přední verandě pravděpodobně pochází z Illinois, kde tento rok vyrostlo 245 tisíc tun dýní.
Pokud sháníte něco extra, zavolejte Timovi a Susan Mathisdonovým z města Napa v Kalifornii a zkuste rozřezat jejich dýni vážící téměř jednu tunu.
Jak hmyzáci z Thajska zvedli tržby pařížského baru
Možná se nad hmyzem ošklíbáte a přitom netušíte, že ho zhruba půl kilogramu ročně sníte naprosto dobrovolně.
Například rozemletý v mouce.
Pokud ho konzumujete vědomě, pak jste jednoznačně trendy: je to ekologické, výživné a o jedinečný zážitek máte také postaráno.
Nabídku hmyzu zařadil jako první v Paříži na jídelní lístek svého podniku na začátku října Elie Daviron, kuchař a majitel baru Le Festin Nu.
Bar, pro jehož název byla inspirací kniha Williama Burroughse Nahý oběd, byste našli v módním 18. obvodu nedaleko Montmartru hojně navštěvovaného turisty.
S čerstvým avokádem, pečenými červenými paprikami, zázvorem a křepelčím vajíčkem tu hosté nově mohou zakousnout nejen různé larvy, kobylky nebo vodní brouky, ochutnat se tu dají i štíři.
Pečlivě a speciálně zabalené dodávky (aby se hmyzu nepoškodila křídla, nezkřivily nohy nebo nepoškodily oči) Davironovi posílají až z Thajska.
Evropa se teprve učí jíst hmyz, jinde je to běžné.
Majitel pařížského baru s průkopnickým menu uvádí hned několik důvodů, proč konzumovat právě hmyz.
Prvním z nich je ekologický přínos, protože produkce hmyzu je pro naši planetu mnohem méně nákladná (co se financí, prostoru i spotřeby vody týká) než u tradičního masa.
"Navíc je hmyz vynikajícím zdrojem bílkovin a omega 3 mastných kyselin," řekl Daviron pro stanici Reuters.
Zároveň mladý kuchař nezapře svoji profesi, prostě si klade za cíl nabídnout svým zákazníkům jedinečný kulinářský zážitek.
Podle něj dělá správnou restauraci potěšení, pocit hříchu a atmosféra prostředí.
"Nezachraňuji svět, jen zprostředkovávám novou zkušenost," vysvětil.
Zdaleka ne každého by asi nadchla představa, jak konzumuje brouka odzdobeného pestem, ale reakce zákazníků pařížského baru na servírovaný hmyz jsou podle majitele velmi pozitivní.
Dokonce i skeptici prý nakonec ochutnají, i když začínají těmi nejmenšími sousty a až nakonec si vyberou škorpiona.
Ceny těchto degustačních talířků se pohybují od pěti do devíti eur.
Myjete si ruce?
Vědci přišli na to, že mytí rukou vám ZMĚNÍ I NÁLADU.
Experimentu se zúčastnilo 98 osob, rozdělených do tří skupin.
První dvě měly za úkol vyřešit neřešitelnou úlohu.
Samozřejmě, obě neuspěly.
Ale skupina, která si po nezdaru umyla ruce, působila mnohem optimističtějším dojmem než ta, kde si její účastníci ruce neumyli.
Rovněž skupina "s umytýma rukama" si v dalším testu vedla lépe než ta druhá.
Přesto docílili ti, kteří si umyli ruce, v dalších testech horší výsledky než ti, kteří je umyté neměli.
Výsledky "umytých" byly na úrovni třetí skupiny, jejíž účastníci žádný předcházející neúspěch nezaznamenali.
Výsledky testu ukazují podle psychologů na to, že tělesná čistota odstraňuje skutečně negativní pocity po neúspěchu.
Zároveň ale klesá motivace, testovaní se musejí v dalších zkouškách mnohem více soustředit.
Kdybychom přenesli výsledky výzkumu na Čechy, asi nejoptimističtější bychom byli po návratu z WC.
Po použití WC si totiž nemyje ruce pouze jedno procento Češek a Čechů, ale po cestě městskou dopravou už je to pětina.
Na hygieně lpí většinou také po práci na zahradě či v dílně, kdy si ruce umyje 85 procent lidí.
Pohlazení domácího mazlíčka motivuje k mytí rukou 78,7 procenta lidí.
Nedávný průzkum odhalil, že existuje rozdíl ve vnímání Čechů a Slováků, nakolik je nutné umýt si ruce po podání ruky cizímu člověku.
V této situaci si ruce umyje 28,8 procenta Čechů a 40,3 procenta Slováků.
Průzkum ukázal, že si oba národy myjí ruce zhruba desetkrát denně.
"Ačkoliv by to bylo na místě, obávám se, že je realita jiná a lidé se snaží dělat se tak trochu lepší," komentovala výsledky průzkumu kožní lékařka Klaudie Komárková.
Byl nalezen tunel pro pašování drog mezi USA a Mexikem s vlastní železnicí
Podařilo se objevit jeden z nejdůmyslnějších tunelů pro pašování drog mezi USA a Mexikem, doplněný o vlastní osvětlení, ventilaci a elektrickou železnici.
Americké úřady popsaly tunel o rozměrech zhruba jeden krát jeden metr jako jednu z nejdůmyslnějších tajných chodeb, které kdy objevily.
Tunel, který se klikatí do délky téměř šesti fotbalových hřišť, spojuje skladiště nedaleko Tijuany v Mexiku a v San Diegu v USA.
Tato oblast je plná neurčitých skladišť, kde tak lze snadno skrýt nákladní vozy předtím, než se naloží drogami.
Úřady uvedly, že tunel byl uzavřen předtím, než v něm mohly být nepozorovaně dopraveny drogy.
Spolu s objevením tunelu úřady také podle soudních záznamů zadržely osm a půl tun marihuany a asi 150 kilogramů kokainu.
Tři muži, kteří podle úřadů pracovali jako řidiči, byly obžalováni z držení marihuany a kokainu s cílem je distribuovat.
V případě odsouzení čelí trestům odnětí svobody od 10 let až po doživotí.
Ve městě Nogales v Arizoně pašeráci pronikají do rozsáhlých odvodňovacích kanálů.
Tunel je osmou největší chodbou objevenou v San Diegu od roku 2006.
Některé z největších tunelů byly objeveny v říjnu po sklizni marihuany v centrálním Mexiku, která před drogové kartely staví problém, jak co nejrychleji svůj produkt dostat ke spotřebitelům.
V roce 2010 úřady našly chodbu v délce asi 650 metrů vybavenou kolejemi, které vedly z kuchyně jednoho domu v Tijuaně do dvou skladišť v San Diegu.
Je evropská elita připravená na obchod s Británií?
Kampaň Business for Britain (obchod pro Británii) byla spuštěná v dubnu s příslibem spojit podniky a definovat, jaké změny ve vztahu s EU chtějí vidět britští podnikatelé a společnosti vytvářející pracovní místa.
Za tímto účelem jsme zadali největší a nejkomplexnější průzkum, při kterém jsme se předních britských podnikatelů ptali na jejich názory ohledně Británie, obchodu a EU.
YouGov se dotazoval 1 000 vedoucích podnikatelů reprezentujících britské podniky nejrůznějších velikostí a z různých sektorů a regionů.
Výsledky průzkumu budou pro mnohé překvapením.
Zjistili jsme, že drtivá většina podniků se nyní snaží vyvážet mimo Evropu a soustředí se na země, které modernizují a rostou, zatímco státy EU stagnují.
Chtějí vidět, jak vláda upřednostňuje nové obchodní vazby se zeměmi, jako je Čína, Indie a Brazílie, než aby zabředly do dlouhého a namáhavého procesu reformování tajemných evropských institucí.
Když jsme se zeptali na jejich názory na konkrétní politické oblasti – od monopolních regulací po zákony o výrobcích –, většina podnikatelů vyjádřila názor, že kontrola těchto klíčových kompetencí by se měla vrátit Westminsteru.
Panovala obecná nespokojenost s jednotným trhem a podnikatelé říkali, že náklady bruselských regulací nyní převažují výhody toho, být součástí evropské obchodní oblasti – souhlas vyjádřilo dokonce 40 procent velkých podniků, tedy tradičně nejvíce proevropské společnosti.
A nakonec náš průzkum vedoucích podniků odhalil to nejvýmluvnější poznání, a sice že jednoznačná většina chce, aby Británie usilovala o změnu smlouvy a vztahu s EU, který by měl být založen na obchodu, ne politice.
Ze zjištění, s nímž se ztotožnily podniky různých velikostí a hlavní podnikatelské skupiny, vyplývá, že podnikatelský sektor tlačí na „smysluplnou změnu", která přenese vliv zpátky na Británii.
V sázce je hodně – dosažení změny smlouvy a lepší dohody pro Británii může znamenat zisk až 16 % při hlasování v referendu pro setrvání v EU.
Předseda vlády by neměl váhat: tento průzkum ukazuje, že britský obchod podporuje jeho plán novelizace podmínek britského členství v EU.
Také to ukazuje, že podnikatelský sektor očekává, že tato novelizace bude znamenat výrazný posun od současného vyvážení sil zpět směrem k Británii.
Lepší dohoda pro Británii je možná a vzhledem k tomu, jak se eurozóna vydává na cestu za užší ekonomickou a fiskální unií, i stále nutnější.
Prioritou musí být pracovní místa a růst v Británii, a jak ukazují výsledky našeho průzkumu, pro podnikání to znamená opětovné zaměření se na obchod a zásadní změnu v regulačním přístupu Bruselu.
Pamela Anderson si nechala „oškubat" ty ikonické blonďaté kadeře a nasadila nový, dramaticky rošťácký sestřih.
Pameliny blonďaté vlasy jsou slavné díky její roli v sexy televizní show Pobřežní hlídka.
Pamela Anderson je nejnovější celebritou, která své fanoušky šokovala novým účesem.
Ex-kočka z Pobřežní hlídky se zbavila svých dlouhých blonďatých vlasů a nasadila platinový rošťácký sestřih.
Tato 46letá herečka odhalila svou poslední změnu vzhledu, když si ve středu vyšla v LA a umístila na svou twitterovou stránku fotku.
Je to poprvé po 20 letech, co má tato blonďatá kráska krátké vlasy, a nám se tato zdrženlivá změna líbí.
Co si myslíte o Pammyiných vlasech?
Podělte se s námi o svůj názor v komentářích níže.
Britská vláda oznámila studii, která má za cíl zvýšit výhody železničního projektu HS2 pro Skotsko.
Práce společnosti HS2 naznačuje, že vysokorychlostní služby pro Skotsko a severní Anglii začnou, jakmile se v roce 2026 spustí první fáze.
Ministryně dopravy baronka Kramerová řekla, že projekt „spojí Velkou Británii dohromady".
Skotský ministr dopravy Keith Brown řekl, že byl spoluprací s britskou vládou na tomto plánu „nadšený".
První fáze se bude skládat z nové vysokorychlostní vlakové linky mezi Londýnem a West Midlands.
Po dokončení Fáze dvě povede linka z Manchesteru do Leedsu.
V červnu vláda přehodnotila odhadované náklady na vybudování vysokorychlostní linky mezi Londýnem a severní Anglií z 32,7 miliard GBP na 42,6 miliard GBP.
Britská vláda, která vedla rozhovory s národní dopravní kanceláří Transport Scotland, pověřila společnost HS2, aby zjistila další železniční kapacitu a možnost zlepšení cestovních časů pro severní Anglii a Skotsko.
To zahrnuje možnost eventuálních cestovních časů z Glasgow a Edinburghu do Londýna odpovídajících třem a méně hodinám.
Baronka Kramerová řekla: „Naším cílem pro HS2 je opravdu národní síť, která lépe propojí Velkou Británii a její města."
Dali jsme SH2 zelenou, protože užitek, který to přinese, je obrovský.
Bez toho čelíme krizi v kapacitě naší železniční sítě.
Jde však také o propojení – napříč Velkou Británií bude díky HS2 lépe propojeno 18 měst včetně Glasgow a Edinburghu.
Skotský ministr Alistair Carmichael dodal: „Dnešní oznámení je pro Skotsko dobrou zprávou."
Za skotskou vládu Keith Brown pana Carmichaela vyzval k tomu, aby „jednoznačně" podpořil skotské začlenění do sítě HS2.
Pan Brown řekl: „Vysokorychlostní trať má potenciál přinést Skotsku nezměrné ekonomické výhody, ale také dodává ekonomickou váhu Skotska v celkovému případu vysokorychlostní železnice napříč Británií."
S nadšením tedy spolupracujeme s britskou vládou na zkoumání možností přivést do Skotska vysokorychlostní železnici a tak přinést všem užitek a doplnit linku Glasgow-Edinburgh, což skotská vláda tak jako tak plánuje.
Těším se na přezkoumání zprávy o této studii spolu s britskými ministry během příštího roku a na společné rozhodování o dalších krocích.
Frontier Airlines se chystá zpoplatnit příruční zavazadla
Frontier Airlines plánuje při svých letech účtovat částku ve výši až 100 USD za uložení příručního zavazadla na palubě.
Frontier Airlines plánuje zavést poplatek až 100 USD za příruční zavazadlo a 2 USD za kávu nebo sodovku, ačkoli ve svém oznámení ve středu řekli, že cestující si budou moci ponechat celou plechovku.
Nový poplatek za příruční zavazadlo se týká zavazadel v horním úložném prostoru, takže malá zavazadla pod sedadlem budou i nadále zdarma.
Společnost Frontier říká, že bude účtovat 25 USD, pokud bude poplatek zaplacen předem, a 100 USD, pokud budou cestující s placením čekat až do příchodu k bráně.
Mluvčí společnosti Frontier Kate O'Malleyová uvedla, že stodolarový poplatek má cestující povzbudit, aby se o zaplacení postarali dopředu.
„Neradi bychom tento poplatek vybírali," řekla.
Letecké společnosti začaly zpoplatňovat první a druhá podaná zavazadla v roce 2008.
Cestující se snažili vyhnout těmto poplatkům a cpali do příručních zavazadel schovaných v úložném prostoru, jak nejvíce mohli, takže v tomto prostoru často chybělo místo.
Poplatky jsou jednou z cest jak cestující naučit, aby si na palubu brali méně věcí.
O'Malleyová řekla, že smyslem tohoto nového poplatku skutečně není získat více peněz.
Jde o to, že nejvěrnější zákazníci společnosti Frontier se zcela jasně vyjádřili, že nalézt místo v horním úložném prostoru je stále obtížnější.
Cestující, kteří si letenky zakoupí na webových stránkách společnosti, platit nebudou.
To znamená, že jeden cestující ve frontě u brány společnosti Frontier může přinést zavazadlo, za které nezaplatí nic, zatímco druhý cestující ve frontě za stejné zavazadlo zaplatí 100 USD.
O'Malleyová řekla, že webové stránky a procedury odbavení budou upraveny tak, aby se zajistilo, že cestující se o poplatku dozvědí před svým příchodem k bráně.
Nový poplatek společnosti Frontier za příruční zavazadlo nebude zatím v platnosti dříve než v létě, avšak datum ještě stanoveno nebylo.
Cestující si často na poplatky za zavazadla a jiné poplatky stěžují, ale letecké společnosti je milují.
Tvrdí, že manipulace se zavazadly stojí peníze, a cestující, kteří tuto službu požadují, by za ní měli zaplatit.
Mnozí na Wall Street vnímají další poplatek za zavazadlo jako znamení toho, že letecké společnosti se snaží vybrat dostatek peněz na to, aby pokryly náklady leteckého provozu po letech ztrát.
Většina ale na poplatky za příruční zavazadla nesáhla.
Společnost Spirit Airlines jako první zpoplatnila příruční zavazadla před třemi roky a další nízkonákladová společnost Allegiant Air její příklad později následovala.
Jedinou společností, která má také takové poplatky, je maďarský Wizz Air, říká poradce v oblasti letecké dopravy Jay Sorensen, který pečlivě sleduje dodatečné poplatky.
Ve své zprávě z prosince 2011 odhadl, že poplatek za příruční zavazadla společnosti Spirit přinese ročně 50 milionů USD.
Sorensen, bývalý vedoucí pracovník společnosti Midwest Airlines, nedávno letěl se společností Spirit a podivoval se nad tím, co u brány viděl, když se cestující setkali s neobvyklým poplatkem společnosti Spirit za příruční zavazadlo.
„Nastupování do letadla bylo to nejplynulejší, jaké jsem kdy ve své letecké kariéře viděl," řekl.
Čekal jsem, že u brány uvidím skřípění zubů a hádky.
Letadlo bylo plné, řekl, „a nástup proběhl v mžiku".
Frontier také po vzoru společnosti Spirit uplatní poplatky za kávu, čaj, sodovku a džus.
Frontier uvedl, že cestující, kteří dostanou limonádu nebo džus, si mohou ponechat celou plechovku a káva bude zdarma doplňována.
Voda se i nadále bude podávat zdarma.
Společnost US Airways se v roce 2008 krátce pokusila zavést poplatky za nápoje, ale po stížnostech cestujících od toho o sedm měsíců později ustoupila a žádná jiná významná letecká společnost ji nenapodobila.
Poslední tah společnosti Frontier zpoplatnit příruční zavazadlo, pokud si cestující nezakoupí let přímo od této letecké společnosti, je její poslední snahou směřovat zákazníky přímo na své webové stránky.
Letecké společnosti platí internetovým cestovním prodejcům, jako je Orbitz, od 10 do 25 USD za každou prodanou letenku.
To dalo všem leteckým společnostem podnět, aby vedly cestující k nákupu přímo od nich, místo aby to udělali prostřednictvím internetových cestovních agentur.
Společnost Frontier však v této oblasti zašla nejdále.
V září začala dávat zákazníkům, kteří nakoupili přes internetovou cestovní agenturu, jen polovinu mil v rámci věrnostního programu.
Ve středu ořízla odměnu za nalétané míle na 25 procent mil z dané cesty.
Takže cesta se společností Frontier dlouhá 1000 mil zakoupená přes internetovou cestovní agenturu znamená odměnu 250 mil.
Zákazníkům také společnost umožňuje zvolit si předem své sedadlo pouze v případě, že nákup provedou přímo přes webové stránky společnosti Frontier.
Společnost Frontier má ve svém domácím městě Denveru věrnou základnu zákazníků, ale její podnikání se začíná smršťovat a ztrácí peníze.
Podle finančních výsledků uvedených ve středu firemním partnerem Republic Airways Holdings tržby spadly o 9 procent a dopravní kapacita se v prvním čtvrtletí zmenšila téměř o 13 procent
Společnost Republic se prodejem této letecké společnosti snaží vyřešit právě i finanční problémy společnosti Frontier.
Prostudovali jsme 11 TISÍC INZERÁTŮ!
Víme, kde vás chtějí do práce!
V listopadu loňského roku analýza zachytila přes 11 tisíc inzerátů nabízejících pracovní místo, z toho 4300 jich bylo uveřejněno v denním tisku a 6800 inzerátů (62 procent) na internetu.
Internet se tedy stává nejvýznamnějším médiem pro zveřejňování nabídek zaměstnání.
Ještě v roce 2005, kdy se průzkum uskutečnil poprvé, činil jeho podíl 26 procent.
V posledních dvou šetřeních (2007, 2010) se ustálil na zhruba 60 procentech.
Inzerce pracovních možností v sobě podle analýzy značnou měrou odráží aktuální situaci na trhu práce.
Příkladem může být prosté srovnání počtu uveřejněných inzerátů v období ekonomické prosperity a v době ekonomické krize.
Například v roce 2007 bylo ve stejném sledovaném období uveřejněno téměř 25 900 inzerátů, v roce 2012 to byla méně než polovina.
Nabídka pracovních pozic na internetu je orientována na užší, zejména více kvalifikovanou skupinu profesí.
Naproti tomu nabídka zaměstnání v denním tisku pokrývá širší spektrum profesí včetně těch dělnických, uvedla autorka analýzy Pavlína Šťastnová.
Míra zastoupení vybraných profesních skupin je u obou médií různá.
Na internetu zaujaly přední místa inzeráty hledající manažery a vedoucí pracovníky, obchodní zástupce, programátory a finanční experty.
Pozice programátorů či vedoucích malých podniků figurovala pouze na internetu.
V denním tisku je podíl těchto odborných profesí výrazně nižší, naopak velké zastoupení patří zejména obslužným a dělnickým profesím.
Mezi nejčastěji uváděné požadavky, které zaměstnavatelé vyjadřují prostřednictvím inzertní nabídky, patří samozřejmě vzdělání.
K dalším sledovaným oblastem patřila znalost cizích jazyků, zejména angličtiny.
V denním tisku byl požadavek na znalost cizího jazyka uveden ve třech procentech inzerátů, na internetu v 37 procentech.
Pouze ve dvou procentech inzerátů zaměstnavatelé požadovali aktivní znalost dvou cizích jazyků.
Nároky na 'počítačovou gramotnost' se objevily ve 40 procentech inzerátů (v denním tisku v 11 procentech, na internetu v 57 procentech).
Praxe v oboru byla požadována v 54 procentech inzerátů.
Požadavky na praxi jsou vesměs spojovány s kvalifikovanými profesemi.
Jde zejména o vedoucí výroby a další vedoucí pracovníky.
U dělnických profesí jde zejména o mechaniky a opraváře nebo výrobce a zpracovatele potravinářských výrobků či o opraváře elektrických přístrojů, doplnil autor studie Jiří Tillner.
Zaměstnavatelé také v polovině svých inzerátů uvádějí požadavky na vlastnosti a dovednosti případných uchazečů.
Jako nejčastěji požadované dovednosti se v inzerci na prvním místě již dlouhodobě objevují komunikační dovednosti.
Dále zaměstnavatelé požadují flexibilitu, adaptabilitu a dynamiku, samostatnost, zodpovědnost, organizační schopnosti a spolehlivost.
Pětina nákupních center se potýká s nízkou návštěvností
Vyplývá to z údajů realitních poradenských společností Cushman & Wakefield a Jones Lang LaSalle.
V pražských Bohnicích se otevírá veřejnosti Obchodní centrum Krakov, bude 19. pražským nákupním centrem.
V ČR je nyní celkem 90 velkých obchodních center.
Neuspokojivý výkon se týká asi 20 procent středně velkých a velkých center.
Hlavní problémy jsou neadekvátně velké centrum vůči lokalitě a špatné layouty, tedy příliš moc pater nebo komplikované a nepřehledné uspořádání pasáží, případně mrtvá místa center," uvedl Michal Soták ze společnosti Cushman & Wakefield.
Také podle vedoucí oddělení maloobchodních nemovitostí Jones Lang LaSalle Sylvie Samadi se asi pětina obchodních center potýká s nízkou návštěvností.
Mezi hlavní důvody patří mj. špatná dopravní dostupnost, nízká příjmová kategorie lokálních obyvatel nebo přesycenost trhu v daném místě.
Některé projekty otvíraly téměř plně obsazené, ale jejich výsledky byly hlavně zpočátku neuspokojivé.
V dnešní době jsou zákazníci poněkud konzervativní a neradi mění svoje nákupní zvyklosti.
Nová obchodní centra se musí více snažit 'lákat' své zákazníky na nové značky na trhu, zábavu, služby a marketingové akce," dodala Samadi.
Obsazenost nákupních center je podle Sotáka obecně stabilní, dokonce u některých center stoupá, protože pronajímatelé byli ochotní v krizi slevit z nájemného a dopronajmout některé jednotky.
"Je ale pravda, že se v poslední době otevřely některé projekty, které nejsou plně obsazené a průměrnou obsazenost tak snižují (například Breda & Weinstein v Opavě, Šantovka v Olomouci)," dodal Soták.
Obchodní centra otevřená v minulých dvou letech se na trhu prosazují podle Sylvie Samadi velmi pomalu.
Místo na trhu pro nové projekty ale existuje.
Počet míst vhodných pro výstavbu úspěšného projektu je velice limitován.
Například v Praze vidíme prostor pro výstavbu projektu, který by sloužil obyvatelům Prahy 6.
Na trhu určitě je prostor pro výstavbu menších lokálních projektů, takzvaných 'convinience centres', zaměřených na nákupy a služby denní potřeby pro obyvatelstvo žijící v bezprostředním okolí," uvedla Samadi.
Také podle Sotáka existuje na tuzemském trhu místo pro další nákupní centra.
A to jak pro malá 'obslužná' centra, tak pro velké projekty v Praze, nebo středně velké projekty, nebo rozšíření v regionálních městech.
"Města jako Kladno, České Budějovice, Brno nebo Plzeň mají prostor pro další růst," dodal Soták.
V Praze vidí prostor pro připravované obchodní centrum na Vítězném náměstí, dále mají podle něj jasný potenciál ulice Na Příkopě a Václavské náměstí.
"Intenzivně se rozvíjí expanze retail parků, které umožňují obchodníkům pokrytí a expanzi do stále menších měst za příznivé nájemné a provozní náklady, prostor je také ještě v některých lokalitách pro menší lokální či sídlištní nákupní centra, respektive jejich rekonstrukce jako je například rekonstrukce obchodních domů Prior, které těží z dobré lokality," dodala Dita Kubánková ze společnosti DTZ.
V Česku je v současné době umístěno 90 moderních nákupních center s celkem více než 2,2 milionu metrů čtverečních hrubých pronajímatelných ploch.
Čtvrtina všech těchto nákupních center je umístěna v Praze.
Mezi 20 největšími nákupními centry, dle počtu nájemců, jich devět je v Praze, vyplývá z údajů společnosti Incoma GfK.
V počtu nákupních parků je ČR pod průměrem EU, v porovnání s hodnotami z Británie a Francie zaostává Česko asi o 50 metrů čtverečních na tisíc obyvatel.
Rodiče nezletilého chlapce z Georgie, který zemřel při podivné nehodě, věří, že byl zavražděn
Rodiče nezletilého chlapce z Georgie, jehož tělo se našlo uvnitř smotané zápasnické duchny v tělocvičně jeho střední školy, věří, že jejich syn byl zavražděn, řekl právník rodiny ve čtvrtek.
Kendrick Johnson z města Valdosta v Georgii byl 11. ledna nalezen zakleslý v narovnané duchně za tribunami v tělocvičně střední školy, kam chodil.
Šerifovi vyšetřovatelé z okrsku Lowndes County učinili závěr, že Johnson zemřel nešťastnou náhodou, ale rodina sedmnáctiletého mladíka to odmítá.
„Jsou jednoznačně přesvědčeni, že jejich syn byl zavražděn," řekl pro FoxNews.com právník Benjamin Crump, který zastupuje Kennetha a Jacquelyn Johnsonovy.
Nikdy nevěřili tomu, že zemřel tak, jak prohlásil šerif.
„Jsou přesvědčeni, že to odporuje logice, fyzikálním zákonům a také zdravému rozumu," řekl Crump.
Domnívají se, že se tím má ututlat, co se opravdu stalo, aby se ochránila osoba odpovědná za smrt jejich syna.
„Jako obvykle svého syna poslali do školy a ten se jim vrátil v pytli na mrtvoly," řekl.
Státní zástupce Michael Moore ve čtvrtek řekl, že vede běžné vyšetřování Johnsonovy smrti, a poznamenal, že několik klíčových otázek zůstalo nezodpovězeno.
Co bylo příčinou smrti?
Byla jeho smrt důsledkem trestného činu?
prohlásil Moore na tiskové konferenci ve čtvrtek odpoledne.
Fakta budu sledovat, ať už mě povedou kamkoli.
Mým cílem je zjistit pravdu.
„Jsem toho názoru, že existuje dostatečný základ pro běžné vyšetřování," řekl.
Moore novinářům sdělil, že původní pitva naznačila, že Johnson zemřel v důsledku „polohového zadušení".
Druhá pitva však podle Moore uvedla jinou příčinu smrti.
„Je zde několik otazníků, které musí být zodpovězeny nebo potvrzeny," řekl.
Moore dodal, že pokud v případu smrti Johnsona odhalí dostatek důkazů pro příkaz k vyšetřování trestného činu nebo porušení občanských práv, požádá FBI a jeho provedení.
Zástupce kanceláře šerifa z okrsku Lowndes nebyl ve čtvrtek ihned k dispozici pro případný komentář.
Soudce z jižní Georgie ve středu úřadům nařídil, aby daly k dispozici všechna videa ze sledovacích kamer, která vyšetřovatelé prohlédli.
Rodiče mladistvého doufají, že videozáznamy budou obsahovat stopu vedoucí k odhalení toho, jak jejich syn zemřel.
Zpráva: Obamova kampaň zvažovala vyměnit Bidena za Hillary Clintonovou
Nejbližší poradce prezidenta Baracka Obamy podle listu New York Times tajně zvažoval nahradit na kandidátce z roku 2012 viceprezidenta Joe Bidena za Hillary Clintonovou.
Toto odhalení je nejvýznamnější senzací netrpělivě očekávané knihy o kampani 2012 od Marka Halperina a Johna Heilemanna „Double down: Game Change 2012."
Časopis Times získal kopii přicházející knihy a oznámil ve čtvrtek večer, že prezidentovi vrcholní spolupracovníci pořádali koncem roku 2011 intenzivní skupinová setkání a průzkumy, aby odhadli, zda zbavení se Bidena by pomohlo oživit Obamovy blednoucí naděje na znovuzvolení.
Podle národně-politického dopisovatele pro časopis Times, Jonathana Martina, kniha nabízí důkladný záznam snah vedoucích úředníků uvnitř kampaně a v Bílém domě, jmenovitě bývalého vedoucího kanceláře Bílého domu Billa Daleyho, změřit, jaký účinek na volby by měl přesun bývalé ministryně zahraničí Clintonové na post viceprezidentky.
Potenciální změna byla přísně střeženým tajemstvím v rámci chicagské infrastruktury kampaně a uvnitř Oválné pracovny.
Jen několik prezidentových nejbližších poradců – včetně Daleyho, bývalého šéfa Obamovy kampaně Jima Messiny a bývalých hlavních poradců v Bílém domě Davida Axelroda a Davida Plouffeho – vědělo, že se zvažuje tato změna.
Kniha „Double down" tvrdí, že Daley byl představitelem snah nahradit Bidena, navzdory jejich blízkému osobnímu vztahu, a to do té doby, než se nakonec rozhodli neprovést tento tah, když data ukázala, že přidání Clintonové na kandidátku by „Obamovy šance podstatně nezvýšilo".
V rozhovoru s Martinem Daley potvrdil, že administrativa opravdu zvažovala nahrazení Bidena Clintonovou.
„Intenzivně jsem zkoumal celou řadu věcí a tohle byla jedna z nich," vyjádřil se pro list Daley.
Nesmíte zapomenout, že v té době měl prezident příšerné vyhlídky, takže jsme si říkali: „Kristepane, co máme dělat?"
Zatímco Daley charakterizoval výzkum jako „náležitou péči", Martin řekl Andersonu Cooperovi ze CNN, že kampaň za znovuzvolení vynaložila nemalé investice, aby se zjistilo, zda se tento tah ve volbách vyplatí.
„Při kampaních se nevykládají takové peníze na volby a kvalitativní výzkum, pokud se něco opravdu vážně nezvažuje," řekl Martin na AC360.
Není však jasné, zda Obama věděl o tom, že jeho tým zvažuje tuto výměnu.
Martin řekl pro CNN, že se Daleyho zeptal, zda jeho tehdejší šéf věděl o tomto potenciálním zamíchání karet.
Zatímco Daley řekl, že si nemyslí, že prezident si potenciální změny „byl vědom", bývalý vedoucí kanceláře přiznal, že je „možné", že o tom Obama věděl.
Martin dodal, že kniha „Double down" definitivně neodpovídá na otázku, zda se politická sonda dostala až k Obamovi na stůl.
Cooper se zeptal Martina, zda si vážně myslel, že Obama nevěděl o výzkumu týkajícího se vyškrtnutí Bidena z kandidátky.
„Možná," odpověděl Martin.
Tak to ne, pane Hašku.
Máme jedinečnou možnost, jak vzkázat politikům, že takto ne.
Je třeba vyvinout takový tlak, aby Martin Hašek byl zbaven všech politických funkcí a opustil poslanecký mandát.
Jakékoliv jiné řešení sníží úroveň politické kultury, která je již tak mizivá.
Martin Hašek se zaštíťuje slibem, který dal, ale každý a politik obzvlášť si musí být vědom důsledků daného slibu a velice zvažovat, co lze slíbit.
Důvěra je jediný kapitál, který politik má (pan Babiš má i ten hmotný, ovšem je otázkou, zdali je politik).
Sebelepší program prosazovaný lhářem je nedůvěryhodný.
V politice se neomlouvá, v politice se odstupuje.
Pane Hašku, jestli to myslíte dobře s touto zemí (a vaše častá prohlášení mě v tom utvrzují, pokud jste tedy zrovna nelhal - tady vidíte, jak je to se lhaním složité), opustíte politiku sám, jako chlap.
Lidé pak vaši omluvu přijmou jako vyjádření muže, který udělal chybu a nese za ni svou odpovědnost.
V opačném případě budete vnímán jako bezpáteřní slaboch, jehož slovům ani činům nelze věřit.
Buď chcete být hrdým, byť chybujícím člověkem nebo doživotní sketou.
Možná se vám zdá, že je nespravedlivé, když oslovuji jen vás, ale vy jste přeci vůdce a oni jen pomýlené ovce.
A vůdce jste a vždycky jste chtěl být.
Chápu, že se teď pokoušíte na chvilku sklopit uši, přeskupit síly, vysedět tu ostudu a pak zaútočit znova, ale tak se chovají partyzáni nebo podrazáci.
Vy jste, opakuji, ve svých očích vůdce, alfa samec, tak se tak chovejte.
Přijměte odpovědnost a odejděte z politiky.
Černá skříňka ve vašem autě?
Zatímco američtí silniční projektanti se usilovně snaží najít peníze na opravy rozpadající se dálniční sítě, mnozí začínají vidět řešení v malé černé skříňce, která se snadno vejde do přístrojové desky vašeho auta.
Zařízení, která sledují každý kilometr, jenž motorista ujede, a která přenášejí tuto informaci úřadům, jsou jádrem kontroverzní snahy Washingtonu a úřadů pro státní plánování renovovat zastaralý systém financování amerických hlavních silnic.
Obvykle fádní projektování dálnic najednou podnítilo intenzivní debatu a vznik nejrůznějších spolků.
Libertariáni se sešli se skupinami ekologů a lobovali za to, aby vláda mohla používat tyto malé skříňky, které by zaznamenávaly ujeté kilometry a možná i to, kam jedete – a poté by se tyto informace využily k sestavení daňového výměru.
Tea party je zděšená.
Americká unie pro občanské svobody je také hluboce znepokojená a zmínila řadu problémů s ochranou soukromí.
A zatímco se Kongres nemůže shodnout, zda pokračovat, některé státy na nic nečekají.
Zjišťují, jak se během následujícího desetiletí mohou přesunout k systému, ve kterém řidič platí za kilometr silnice, po které jede.
Tisíce motoristů si již černé skříňky, z nichž některé mají sledování pomocí GPS, vzaly na otestování.
Toto je pro náš národ opravdová nutnost.
„Nejedná se o záležitost, kdy si můžeme moc vybírat," řekl Hasan Ikhrata, výkonný ředitel Sdružení státní správy v jižní Kalifornii, který pro tento stát plánuje zahájit sledování ujetých kilometrů u každého kalifornského motoristy v roce 2025.
Změní se způsob, jakým platíme tyto daně.
Slouží k tomu tato technologie.
Podnětem je fakt, že Silniční svěřenecký fond financovaný z daní, které Američané platí u čerpacích stanic, je na dně.
Američané nekupují tolik benzínu, jako dříve.
Automobily ujedou mnohem víc kilometrů na jeden galon.
Samotná federální daň, 18,4 centů na galon, se za uplynulých 20 let nezvýšila.
Kvůli současné vysoké ceně benzínu se politici zdráhají zvednout daň i jen o jediný cent.
„Daň z benzínu prostě není udržitelná," řekl Lee Munnich, odborník na dopravní politiku z univerzity v Minnesotě.
Jeho stát nedávno umístil sledovací zařízení do 500 aut, aby otestoval tento systém placení za ujetý kilometr.
„Z dlouhodobého hlediska se to jeví jako nejlogičtější alternativa," řekl.
Experti ji nazývají uživatelským poplatkem podle počtu ujetých kilometrů.
Není žádným překvapením, že se tento nápad líbí urbanistický liberálům, protože daně mohou být využity k tomu, aby se změnily vzorce chování řidičů, což například může pomoci omezit dopravní zácpy a vytváření skleníkových plynů.
Kalifornští projektanti vzhlížejí k tomuto systému při plánování strategií, které mají naplnit cíle stanovené v ambiciózních zákonech o globálním oteplování.
Ale republikán Bill Shuster (zástupce Pensylvánie), předseda Výboru pro dopravu, řekl, že to také vidí jako nejfunkčnější dlouhodobou alternativu.
Představitelé volného trhu z organizace Reason Foundation jsou také nakloněni myšlence, že řidiči budou platit za ujeté kilometry.
„Není to daň, která zmizí v černé díře," řekl Adrian Moore, viceprezident pro strategii v organizaci Reason.
Lidé platí přímo za to, co dostávají.
Iniciativu podporují také dva bývalí američtí ministři dopravy, kteří v roce 2011 Kongres vybízeli, aby se vydal směrem placení za kilometr.
Americký senát loni schválil pilotní projekt za 90 milionů USD, který měl zahrnovat asi 10 000 automobilů.
Vedení sněmovny reprezentantů však návrh zamítlo a učinilo tak kvůli obavám venkovských zákonodárců zastupujících složky obyvatel, jejichž každodenní život často znamená urazit mnoho kilometrů za prací mimo město.
Několik států a měst však přesto postupuje kupředu na vlastní pěst.
Nejhorlivější je Oregon, který do největšího experimentu v zemi zahrnul 5 000 řidičů.
Tito řidiči brzy začnou státu platit daň za ujeté kilometry, namísto daně za benzín.
Nevada již pilotní projekt dokončila.
New York právě projekt zkoumá.
Illinois se o to snaží v omezené míře u nákladních vozů.
A koalice I-95, která zahrnuje 17 státních ministerstev dopravy, spolu s pobřežními státy na východě (včetně Marylandu, Pennsylvánie, Virginie a Floridy) studuje, jak mohou tuto změnu implementovat.
Tento koncept nemá však jen zastánce.
V Nevadě, kde nedávno bylo zařízením vybaveno asi 50 aut dobrovolníků, byli řidiči znepokojení tím, že vláda je schopná sledovat každý jejich pohyb.
„Obavy týkající se sledování typu Big Brother a podobné záležitosti byly velkým problémem," řekl Alauddin Khan, který vede management strategie a provozu na nevadském ministerstvu dopravy.
Nebylo to něco, co lidé chtěli.
Jak zkušební projekt pokračoval, Americká unie občanských svobod v Nevadě na svých webových stránkách varovala: „Bylo by velice snadné proměnit tato zařízení na plnohodnotná sledovací zařízení."
Není třeba vybudovat ohromnou těžkopádnou technologickou infrastrukturu, která se nevyhnutelně rozšíří na evidenci každodenních výjezdů a příjezdů jednotlivců.
Nevada patří mezi těch několik států, které se snaží nalézt dostupnou technologii, jež by státu umožnila sledovat, kolik kilometrů vůz najede, ale ne přesně kdy a kde.
Pokud to dokážete, řekl Khan, veřejnost bude klidnější.
Hon na takovou technologii přivedl některé státní agentury k malé společnosti v Kalifornii s názvem True Mileage (skutečná ujetá vzdálenost).
Tato firma původně do akce na pomoc vládě při zdaňování řidičů zapojena nebyla.
Chtěla prorazit na vznikajícím trhu s pojištěním zákonné odpovědnosti, kde by řidiči platili na základě toho, kolik ujedou.
Ale toto zařízení, které zkouší, přitahuje pozornost projektantů silniční sítě, protože nepoužívá GPS a dodává jen omezené množství informací, které jsou pravidelně nahrávány pomocí modemu.
„Lidé budou ochotnější do toho jít, pokud nesledujete jejich rychlost a jejich polohu," říká Ryan Morrison, výkonný ředitel True Mileage.
V některých těchto pilotních programech se objevila řada velkých chyb.
Jsou mnohem levnější a méně dotěrné způsoby, jak to udělat.
V Oregonu projektanti experimentují s tím, že řidičům dávají na výběr.
Mohou si vybrat zařízení s GPS nebo bez GPS.
Nebo si nemusí vzít žádné zařízení a místo toho se rozhodnou platit paušální poplatek založený na průměrném počtu ujetých kilometrů všech obyvatel státu.
Na jiných místech doufají, že obezřetná veřejnost na tento koncept přistoupí, pokud zařízení bude umět více, ne méně.
Ve městě New York se dopravní úředníci snaží vyvinout zdaňovací zařízení, které by bylo vybaveno tak, aby navíc bylo možné platit poplatky u parkovacích hodin, aby poskytovalo pojištění podle ujetých kilometrů a aby sbíralo údaje o rychlosti jiných řidičů, takže se motoristé mohou vyhnout dopravní zácpě.
„Motoristé budou ochotní se do toho zapojit kvůli hodnotě benefitů, které se jim nabízejí," uvádí projekční dokument města.
Někteří dopravní projektanti by však rádi věděli, zda veškeré diskuse o placení za kilometr nejsou jen obřím zástupným problémem.
Úředníci z Metropolitního výboru pro dopravu v oblasti zátoky San Francisco říkají, že Kongres by mohl problém se zbankrotovaným Silničním svěřeneckým fondem velice jednoduše vyřešit zvýšením daně z benzínu.
Jednorázová nebo roční daň by mohla být uvalena na řidiče hybridních či jiných vozů, které nespotřebují mnoho paliva, takže budou platit spravedlivý podíl.
„Není zapotřebí žádné radikální operace, když bohatě stačí vzít si aspirin," řekl Randy Rentschler, ředitel výboru pro legislativu a veřejné záležitosti.
Pokud to tak uděláme, stovky milionů řidičů budou mít obavy o své soukromí a spoustu dalších věcí.
S kterým miliardářem budete příští rok telefonovat?
Kellner, majitel skupiny PPF, chce koupit operátora O2.
Obě firmy jednání potvrdily a podle nejrůznějších zdrojů z agentur i ze zákulisí je prý už ruka v rukávu.
Oznámení o transakci by mělo přijít ještě v listopadu, pravděpodobně před začátkem aukce frekvencí pro sítě LTE, tedy před 11. listopadem.
Kellnerův konkurent Karel Komárek vlastní skupinu KKCG.
Ta se pod značkou Sazka Telecommunications pustila do aukce frekvencí pro sítě LTE.
A to k všeobecnému překvapení, do té doby se o chuti firmy proniknout do telekomunikací nemluvilo.
Jenže Sazku teď vede velmi zkušený telekomunikační mazák Robert Chvátal.
Ten začínal jako marketingový šéf Radiomobilu (dnes T-Mobile), posléze se stal ředitelem slovenského T-Mobilu a naposled šéfoval rakouské pobočce stejného operátora.
Sazka hraje hned několik karet najednou.
Přihlásila se do aukce a teď přiznala, že chce u Vodafonu spustit virtuála.
A dává to logiku.
Pokud v aukci uspěje, tak si do své sítě bude moci přesunout již existující zákazníky z vlastního virtuálního operátora.
To by se asi za normálních okolností Vodafonu nelíbilo, jenže podle informací Hospodářských novin to může být součást mnohem užší spolupráce obou firem.
Vodafone v současné době trpí dohodou konkurenčních operátorů O2 a T-Mobile, kteří budou kompletně sdílet své sítě.
Vodafone tak potřebuje partnera.
A tím může být právě Sazka.
Pokud ta uspěje v tendru na sítě LTE (jako nováček může dražit speciálně určené spektrum), tak Vodafone se do aukce vůbec pouštět nemusí, respektive mu nebude vadit vydražení jen omezeného spektra (není dostatek frekvencí pro všechny).
Vodafone se totiž se Sazkou může o sítě podělit.
Vodafone pustí Sazku do své 2G/3G sítě (respektive nově budovanou síť LTE na frekvenci 900 MHz), čímž umožní firmě rychlý start sítě.
Sazka mezi tím začne budovat nákladnou síť LTE, kterou bude moci využívat i Vodafone.
Spokojeny mohou být obě firmy.
Uspořené peníze by pak Vodafone mohl utratit za nějakého poskytovatele pevného internetu či kabelové televize.
A Kellner?
Ten by koupí českého a slovenského O2 (slovenská pobočka je dcerou české) získal okamžitě plnohodnotného operátora se stále slušnými zisky a širokou nabídkou služeb.
Ale na druhou stranu je to velký moloch, který bude čekat restrukturalizace.
V aukci by sítě LTE získal Kellner už za O2 a velmi pravděpodobně v součinnosti s T-Mobilem.
Obě firmy již totiž deklarovaly, že sítě budou sdílet.
Aukce by tak mohla konečně skončit úspěchem, ale dost pravděpodobně nikoliv s vysokými částkami, na které se těší státní rozpočet.
A od příštího roku by si tak zákazníci v Česku mohli vybrat mezi voláním s Vodafonem, T-Mobilem, Kellnerem nebo Komárkem.
Aneb dva titáni českého byznysu proti globálním obrům.
Aktivisty Greenpeace zadržované v Rusku přepravili do Petrohradu
Ekologičtí aktivisté zadržovaní od září v Rusku kvůli protestu proti plánované těžbě ropy v Arktidě byli přepraveni z Murmansku do Petrohradu.
Informovala o tom dnes agentura AFP s odvoláním na mezinárodní ekologickou organizaci Greenpeace.
Ta zároveň tvrdí, že původní obvinění jejích aktivistů z pirátství zatím nebylo staženo.
"Greenpeace International se z diplomatických zdrojů dozvěděla, že třicítka mužů a žen, zadržovaná v Rusku po nenásilné akci proti ropné plošině v Arktidě, byla přepravena z nápravného zařízení v Murmansku do věznice v Petrohradu," oznámila organizace v prohlášení.
Důvody přemístění zadržených aktivistů nejsou jasné; podle agentury DPA šlo o plánovaný přesun.
Úřady ekology nejprve obvinily z pirátství, za což jim v případě odsouzení hrozilo až 15 let vězení.
Minulý týden ale oznámily, že toto obvinění nahradí mírnějším výtržnictvím, za něž hrozí nižší trest s horní hranicí sedmi let odnětí svobody.
Greenpeace ale v dnešním prohlášení upozornilo, že obvinění z pirátství úřady zatím nestáhly, jak slíbily.
To prý znamená, že zadržení jsou teď obviněni ze dvou trestných činů.
Mocný Výbor pro vyšetřování minulý týden oznámil, že obvinění z pirátství nahradí obviněním z výtržnictví.
Když ale třicítka vězněných stanula před výborem tento týden, obvinění z pirátství nebylo staženo.
Místo toho proti každému bylo vzneseno obvinění nové," citovala AFP z prohlášení Greenpeace.
Rusové zadrželi u ropné plošiny společnosti Gazprom v polovině září tři desítky členů hnutí Greenpeace pocházejících z 18 zemí.
Ekologové byli na lodi Arctic Sunrise, která plula pod nizozemskou vlajkou.
Od té doby jsou všichni drženi ve vazbě, proti které sice podali odvolání, ale soud je všechny zamítl.
Na podmínky věznění si ekologové stěžují.
Výkonný ředitel Greenpeace Kumi Naidoo podle AFP dnes uvedl, že přesun do Petrohradu usnadní setkání zadržovaných s rodinami i s konzulárními pracovníky.
Nejsou však žádné záruky, že podmínky v novém vězení budou lepší než v Murmansku.
"Ve skutečnosti mohou být horší," upozornil.
O pomoc poprosila nizozemského krále Willema-Alexandra jedna ze zadržovaných aktivistek Faiza Oulahsenová.
V ručně psaném dopise, který dnes zveřejnil list Algemeen Dagblad, monarchu vyzvala, aby o jejich situaci promluvil při plánované schůzce s ruským prezidentem Vladimirem Putinem.
Právník závislý na kokainu, který varoval mafiána před policejním vyšetřováním, je ve vězení
Basharat Ditta (42) měl předávat informace králi podsvětí Neilu Scarbroughovi.
Advokát se obával, že jeho drogová závislost vyjde najevo.
Liverpoolský korunní soud ho odsoudil na tři roky vězení.
Špičkový obhájce, který informoval drogového mafiána o velkém policejním vyšetřování, protože se bál, že jeho drogová závislost vyjde najevo, byl odsouzen na tři roky vězení.
Basharat Ditta (42) měl poté, co se stal podezřelým z užívání kokainu, šéfovi podsvětí Neilu Scarbroughovi předávat citlivé informace o vyšetřování jeho aktivit týkajících se pašování drog.
Advokát, jehož přezdívka byla „Bash" (party) a který byl kriminálníky oslavován jako nejlepší právní zástupce, byl po policejním sledování Scarborougha, kterého v předešlých řízeních týkajících se narkotik zastupoval, v roce 2011 zatčen u sebe doma.
Policisté spatřili Sarborougha (32), jak nechal v právníkově domě v Blackburnu v Lancashire, který byl právě na večeři se svými kolegy z Právnické společnosti, tři sáčky s kokainem.
Na základě zkoušek, při kterých se našly stopy kokainu v jeho vlasech, na jeho peněžence a jeho kreditních kartách, vyšetřování ukázala, že Ditta byla pravidelným uživatelem drog třídy A.
Během období osmi měsíců, od ledna do srpna 2011, se snažil pokoutně získat informace o zatčení dvou mužů ve prospěch Scarborougha a jeho společníka.
Všichni čtyři podezřelí byli v té době sledováni v rámci velkého vyšetřování obchodování s heroinem a kokainem v oblastech Lancashire, Cumbria, Merseyside, Berkshire a West Yorkshire.
Poté, co během série zátahů policie zadržela heroin a kokain v hodnotě asi 1,5 milionů GBP spolu s 200 000 GBP v hotovosti, ve vězení spolu s nimi skončilo dalších 32 osob.
Ditta (42) předával informace kriminálníkům ze strachu, že se přijde na jeho závislost na kokainu.
Dnes Ditta, který pracuje u právnické společnosti Forbes Solicitors se sídlem v Blackburnu, zažil před liverpoolským korunním soudem ostudné chvíle, když byl po třítýdenním líčení shledán vinným z toho, že ve dvou případech bránil výkonu spravedlnosti.
Během dřívějšího slyšení se přiznal k držení kokainu.
Právníkův pád nastal poté, co se při policejním vyšetřování Scarborougha zjistilo, že byl v únoru 2011 v pravidelném telefonickém kontaktu s Dittou.
Dva detektivové podezřelého sledovali, zaznamenali jeho příjezd do Dittova domu a spatřili ho, jak umístil drogy o čistotě 60 procent pod právníkův koš v černé golfové rukavici.
Následně byl Scarborough s Dittou, který byl na večeři na fotbalovém stadionu Blackburn Rovers v Ewood Park, v pravidelném telefonickém rozhovoru.
Právník se vrátil domů, kde drogy našel, a mezi oběma osobami proběhlo devět rozhovorů.
U soudu zaznělo, že se nalezly stopy drogy třídy A v jeho vlasech, peněžence a na jeho kreditních kartách a že Ditta byl „pravidelným uživatelem" kokainu.
Ditta byl později zatčen, ale užívání kokainu popřel, a řekl, že s podezřelým dealerem mluvil proto, že byl jeho klientem, a argumentoval tím, že jejich rozhovor spadá do „důvěrné komunikace".
Během svého zatčení Ditta vzal svou peněženku a snažil se z ní vyndat několik kreditních karet, ale všechny byly zadrženy a byly mu odebrány vzorky vlasů.
Při policejním výslechu řekl, že provozoval kancelář jak na své domácí adrese, tak na pracovišti, a že ho klienti kvůli pracovním záležitostem navštěvovali i doma.
Soud si však vyslechl, že po klíčových zatčeních kontaktoval významné hráče v drogovém dodavatelském řetězci, z nichž některé předtím zastupoval, aby jim sdělil, co o nich detektivové vědí.
Prokurátorka Anne Whyte řekla: „Kdo jiný si je více vědom toho, že nesmí porušovat právo, než právní zástupce v trestněprávní oblasti."
Pan Ditta je obviněn ze zneužití své pozice právního zástupce a z toho, že se dostal do příliš úzkého kontaktu s konkrétním klientem.
Vztah, o kterém zde mluvíme, se netýká jen drogového dealera, ale drogového dealera, který svého vlastního právníka zásobuje drogami.
Některé z jeho rozhovorů byly bezpochyby legitimní, protože byl jeho právníkem.
Ale zašlo to daleko za hranice běžného vztahu právník-klient.
Policejní vyšetřování mařil, jak nejvíce mohl, aby jim umožnil pokračovat v jejich trestné činnosti.
Pan Ditta své profesi dobrou pověst nepřinesl, naopak ji zneuctil.
S určitými svými klienty se příliš sblížil, obzvláště se Scarboroughem, a dovolil, aby byla narušena jeho nezávislost.
Ditta přestupek odmítl a prohlásil: „Pokud bych byl zkorumpovaným právníkem, kterým já nejsem, a chtěl bych panu Scarboroughovi předat informace, nečekal bych 15 hodin, ale udělal bych to okamžitě."
Po slyšení však policejní inspektor Lee Halstead z Lancashire řekl: „Pan Ditta se z právního zástupce v trestněprávní oblasti sám stal kriminálníkem ve chvíli, kdy začal získávat drogy od organizovaných zločinců."
Jeho závislost na kokainu ho učinila beznadějně oslabeným a zranitelným vůči záměrům předních představitelů skupin organizovaného zločinu, které mu dávaly za úkol shromažďovat cenné informace o policejním vyšetřování.
Právní zástupci se musí držet nejvyšších zásad bezúhonnosti a mají ve veřejnosti vzbuzovat důvěru a pocit, že se na ně mohou spolehnout.
Pan Ditta tuto důvěru zradil a snažil se skrýt za pláštíkem své profese.
Jednotka pro závažné a organizované trestné činy v Lancashire vedla proti panu Dittovi vyšetřování, na základě kterého byl odsouzen také za tři případy držení kokainu a nyní za bránění výkonu spravedlnosti, což demonstruje náš závazek přivést zločince před soud.
Tento případ by měl sloužit pro všechny zločince jako varování, že nikdo není mimo dosah ruky zákona.
Najdeme vás a postavíme před naše soudy.
Sám Scarborough byl odsouzen na 14 let vězení poté, co byl prohlášen vinným ze spolčování za účelem dodávání heroinu, kokainu a konopí.
Dalších třicet pět osob zapojených do obchodování bylo uvězněno celkem na 153 let za drogové přestupky.
Na své webové stránce Ditta o sobě uspořádal online rozhovor, ve kterém řekl, že jeho vysněnou prací by bylo právně zastupovat klienty z bloku cel smrti v Americe, jako hosta na večeři by si přál Mohammeda Aliho a jako motivaci pro práci uvedl nerovnoprávnost.
Obama ustupuje od zdravotní péče
Po vlně kritiky prezident Obama včera ustoupil od svého často opakovaného a ambiciózního slibu, že „pokud se vám váš zdravotní program líbí, můžete si ho nechat".
S odvoláním na stovky tisíc oznámení o výpovědích od poskytovatelů Republikáni v posledních dnech obviňovali prezidenta z klamání americké veřejnosti.
Včera Obama od svého původního slibu ucuknul.
„Velká většina lidí, kteří mají fungující zdravotní pojištění, si je mohou ponechat," řekl ve svém projevu v Bostonu.
S ohledem na to, co nazval „rozruchem v médiích" o výpovědích, Obama vyzval Američany, kteří tato oznámení obdrželi, k vyhledávání nových pojistek na trhu.
Většina lidí bude schopna mít lepší, komplexnější program zdravotní péče za stejnou cenu nebo dokonce levněji, než se předpokládalo.
„Dostanete lepší nabídku," řekl.
Jeho administrativa tvrdí, že by nemělo být překvapením, že 5 procent obyvatelstva, které si zakoupily pojištění samo za sebe, může být přinuceno program změnit, protože jejich pojištění nesplňuje nové požadavky dané Zákonem o dostupné péči.
„Říkám to těmto Američanům na rovinu: zasloužíte si něco lepšího," řekla Sebeliusová ve své výpovědi před Výborem pro energii a obchod ve Washingtonu.
Sebeliusová, která dohlíží na implementaci Zákona o dostupné péči, řekla, že spuštění internetového trhu šlo od října „bídně".
„Jsem zklamaná a naštvaná jako všichni ostatní," řekla.
Budu se snažit získat zpět vaši důvěru.
Podrážděná Sebeliusová tuto větu, kterou zachytil zapnutý mikrofon, vyřkla včera směrem k poradci sedícímu za ní na včerejším jednání Výboru, které se konalo po bouřlivé výměně názorů s Republikánem Billy Longem, zástupcem z Missouri, která se týkala toho, zda se musí i ona sama zapojit do Obamova programu péče.
Více než tři hodiny během slyšení na Sebeliusovou opakovaně dotíral otázkou, proč se „architekt" Zákona o dostupné péči dobrovolně nevzdal vládou sponzorovaného pojištění, a nezakoupil si program přes HealthCare.gov, který nyní vnucuje milionům Američanů.
Putuje skrz bahno, řeku a džungli a poskytuje lékařskou péči zdarma
Dr. Georges Bwelle poskytuje zdarma lékařskou péči na vesnicích v Kamerunu.
Bwelle a jeho tým ošetří téměř každý víkend stovky pacientů
V zemích západní Afriky není příliš mnoho lékařů; jen jeden na 5 000 obyvatel.
Hlasujte zde nebo prostřednictvím svého mobilního telefonu.
Dr. Georges Bwelle je jeden z 10 hlavních kandidátů na cenu CNN Hrdinové roku 2013.
V soutěži o cenu CNN Hrdinové roku 2013 můžete hlasovat pro něj či pro kteréhokoliv jiného z deseti hlavních kandidátů.
Výherce získá 250 000 dolarů, aby mohl pokračovat ve své mimořádné práci.
Celých 21 let Georges Bwelle sledoval svého otce, jak znovu a znovu upadá do bezvědomí a jezdí do nemocnic, které nebyly vybaveny tak, aby mu pomohly.
Jamef Bwelle byl v roce 1981 nedaleko hlavního města Kamerunu Yaounde zraněn při autonehodě.
Nejdříve se léčil pouze se zlomenou rukou, ale následně se u něj vyvinula infekce, která se rozšířila do mozku, a tam vytvořila hematom, jenž mu působil problémy celý život.
„V Kamerunu nebyli žádní neurochirurgové," říká Georges Bwelle.
Museli bychom ho vzít mimo Kamerun, kdybychom na to měli peníze.
Místo toho Bwelle strávil roky tím, že svého otce dopravoval do přeplněných klinik a nemocnic, kde dostal takovou léčbu, která prostě byla k dispozici.
„Není to jednoduché," říká Bwelle.
Můžete odejít z domu v pět ráno, spěchat do nemocnice, abyste tam byl první, ale první nejste.
Je tam mnoho pacientů.
Někteří lidé umírají jen proto, že musí čekat.
Od roku 2002, kdy Bwelleho otec zemřel, se situace příliš nezměnila.
Podle Světové zdravotnické organizace je v Kamerunu pouze jeden lékař na 5 000 obyvatel.
Jen pro srovnání, poměr ve Spojených státech je jeden lékař na 413 obyvatel.
A i kdyby lékaře Kamerunci mohli navštívit, mnozí by si to nemohli dovolit.
Dva z pěti lidí v této zemi žijí pod hranicí chudoby a téměř tři čtvrtiny výdajů na zdravotní péči v této zemi jsou soukromé.
„Jediný problém, který mají, je chudoba," říká Bwelle.
S kvůli chudobě si nemohou užívat života.
Když Bwelle viděl svého otce a mnoho ze svých krajanů trpět, rozhodl se s tím něco udělat.
Dr. Georges Bwelle a jeho tým dobrovolníků vykonal minulý rok zdarma 700 operací.
Sám se stal lékařem cévním chirurgem v centrální nemocnici v Yaounde.
A založil neziskovou organizaci ASCOVIME, jejíž členové o víkendu navštěvují venkovské oblasti, kde poskytují lékařskou péči zdarma.
Od roku 2008 se svou skupinou dobrovolníků pomohl téměř 32 000 lidí.
Téměř každý pátek se on a až 30 lidí napěchuje do dodávek, připevní na střechy lékařské potřeby a cestují drsným terénem do vesnic, které potřebují pomoc.
Ne vždy je doprovází štěstí.
Nejednou musí vozidla tlačit skrz řeku a bahno.
Ale když dorazí, dostane se jim přivítání jako skutečným hrdinům: hostina, zpěv a tanec a to nejlepší ubytování, které komunita může nabídnout.
V těchto vesnicích je lékařská péče zdarma skutečně důvodem slavit a Bwelle – se svým širokým úsměvem a nespoutanou energií – se velice ochotně zapojuje do místního veselí.
Další den tým začíná ošetřovat stovky pacientů.
„Na každé výpravě máme 500 pacientů," říká Bwelle.
Přicházejí do vesnice z okruhu 60 kilometrů, a to pěšky.
Během každého z těchto víkendů lékaři poskytují různou zdravotnickou pomoc.
Mnozí se léčí s malárií, tuberkulózou, podvýživou, cukrovkou, parazitními chorobami a pohlavně přenášenými chorobami.
Další mohou dostat berle nebo darované brýle či rodný list zdarma – dokument, který požaduje škola, ale který si mnoho zubožených rodin prostě nemůže dovolit.
Večer tým dělá pod lokální narkózou jednoduché operace.
Operace se obvykle dělají v budově školy, na radnici nebo doma; po operaci pacient vstává a jde do zotavovacího místa, aby uvolnil místo dalšímu pacientovi.
Za pomocí světla z generátoru, operační místnosti a hygienického vybavení Bwelle a jeho dobrovolníci pracují do brzkých ranních hodin.
Je to vyčerpávající, ale vesničtí hudebníci obvykle týmu pomáhají, aby neztratil motivaci.
„Abychom zůstali vzhůru a pokračovali v práci, hrají na bubny celou noc," říká Bwelle.
V neděli tým zamíří zpátky do města, unavený, ale hrdý na svou práci.
Tato skupina – sestávající se z kamerunských lékařů a zahraničních studentů medicíny – provedla minulý rok 700 operací zdarma a uvědomuje si, že jejich pomoc může pro místní obyvatele hodně znamenat.
Jeden muž řekl, že po operaci kýly bude moci zase pracovat.
„To naší rodině změní budoucnost," řekl muž.
Kromě organizování těchto víkendových klinik a práce chirurga v nemocnici Bwelle také v noci pracuje pro soukromé zdravotnické kliniky kolem města Yaounde.
Říká, že právě tato druhá práce financuje asi 60 % jeho neziskových aktivit; zbytek pokrývají soukromé příspěvky.
„Nejsem si jistá, kdy vlastně spí," říká Katie O'Malleyová, která druhým rokem studuje medicínu na Drexelově univerzitě ve Philadelphii a pracuje jako dobrovolník pro Bwelleovu skupinu.
Vždy je buď v nemocnici, nebo se snaží získat peníze pro organizaci, aby tyto kampaně mohl dělat.
Pro studenty medicíny a ošetřovatelských služeb, jako je O'Malleyová, kteří přišli ze Spojených států nebo Evropy, aby se k Bwelleovi připojili na jeho misi, je to skvělá praxe, kterou by doma nezískali.
„Doktoru Bwellemu jsme důkladně umývali ruce a odstraňovali krvavé skvrny nebo jsme mu drželi nástroje," říká O'Malleyová.
To jako student medicíny v druhém ročníku v Americe nikdy nezažijete.
Studenti dobrovolníci si obvykle zaplatí cestu do Kamerunu sami a často dorazí s darovanými lékařskými potřebami.
Jakmile ale dorazí do Yaounde, stravu, dopravu a studium jim poskytuje Bwelle.
„Bezpochyby je to hrdina," říká O'Malleyová.
Této organizaci dává svůj život a jeho touha pomoct obyvatelům Kamerunu je nekonečná.
Pro Bwelleho neustálý zápřah není břemenem.
Pomáhat druhým žít šťastněji, naplňovat slib, který dal svému otci, je něco, co mu přináší velkou radost.
„Jsem tak šťastný, když dělám tuhle práci," říká Bwelle.
A myslím na svého otce.
Doufám, že vidí, co dělám.
Rozesmát lidi, zmírnit jejich bolest – to je důvod, proč to dělám.
Podívejte se na webové stránky ASCOVIME a najdete tam, jak můžete pomoct.
Centrální banky udrží swapové linky natrvalo
Dočasné a bilaterální dohody mezi Evropskou centrální bankou (ECB), americkým Fedem, Bank of England a centrálními bankami Kanady, Švýcarska a Japonska se stanou stálým nástrojem, který umožní bankám přístup ke globálním měnám, kdykoli budou potřebovat.
Banky to uvedly ve svém společném prohlášení.
"Je to velmi rozumný krok," komentoval rozhodnutí Julian Callow, hlavní mezinárodní ekonom londýnské banky Barclays.
"Zatím všechny přechodné nástroje tohoto typu se postupně staly permanentními, takže to není podle mého žádné překvapení," dodává Vojtěch Benda, hlavní ekonom BH Securities.
Centrální bankéři posilují pouta, která začala vznikat v roce 2007, když se mezinárodní úvěrový trh poprvé zadrhl.
Dohody centrálních bank umožnily přístup k eurům, dolarům a dalším měnám komukoli, kdo je potřeboval.
Rozhodnutí centrálních bankéřů přichází v době, kdy se americký Fed připravuje na ukončení svého programu podpory americké ekonomiky, což by mohlo vyhnat cenu peněz na globálním trhu ještě výše.
Swapový kontrakt se standardně používá k překonání nedostatku likvidity jedné měny při současném přebytku likvidity druhé měny.
Lze ho chápat jako úložku jedné měny a výpůjčku měny druhé.
ECB startuje třetí pokus o návrat důvěry v evropské banky.
EU se dohodla na bankovním dozoru, ECB bude dohlížet na 150 bank.
Počet nakažených virem HIV překročil v Praze tisícovku
V České republice počet nakažených každoročně roste.
Například v roce 2002 testy potvrdily infekci u 50 lidí, o pět let později už jich bylo 121 a v roce 2010 už jich bylo 180.
Loni bylo nakažených 212 a jednalo se o rekordní číslo.
"O tom, že celkový počet nově diagnostikovaných případů letos přesáhne 200, již podle mne není pochyb," konstatoval expert na problematiku AIDS Miroslav Hlavatý, který léta vedl pražský Dům světla pro pacienty.
Podle něj loni od ledna do září přibylo v zemi 165 pacientů s HIV, letos za stejné období jich bylo 176.
Od počátku sledování do konce letošního září testy potvrdily HIV u 1710 mužů a 353 žen, přičemž nejvíce infikovaných bylo v Praze.
Jejich počet v září dosáhl 1005.
Ve Středočeském kraji mělo bydliště 206 infikovaných.
Diagnózu si vyslechlo i 156 lidí z Jihomoravského kraje, 130 z Moravskoslezského či 116 z Ústeckého.
Nejméně nakažených pochází z Vysočiny, bylo jich 19.
Celkem 88 procent pacientů se infikovalo při sexu.
Čtrnáct osob se v minulosti nakazilo při transfuzi krve.
Takový případ se ale od počátku testování, tedy za více než čtvrt století, v ČR neobjevil.
S virem HIV se narodilo také šest dětí, přenesl se na ně z matky.
Děti by se měly učit mýty a legendy jako „modely pro způsob života", říká autor.
Příběhy o Thórovi mohou ukázat, že „hrubá síla se nemůže rovnat chytré lstivosti", zatímco artušovské legendy odhalují, jak důležité je mít sen.
Velká část mýtů by „pro výuku ve škole byla až příliš divoká, až příliš skandální a v některých případech až příliš obscénní", řekl Crossley-Holland, který se přimlouvá za pečlivý výběr děl odpovídajícím věku.
„Myslím, že je skvělé, že mýty a lidová tvorba jsou již součástí vzdělání," řekl.
Hájil jsem tento plán po dvacet let.
Dodal, že „otevřeně poučující" autoři a učitelé jsou u poutavých příběhu s „podprahovým" poselstvím pro děti jako „vypínač".
Crossley-Holland, který z anglosaštiny přeložil epos Beowulf a který také píše Norské mýty (Penguin Book) a Britské národní báchorky, říká: „Můžete mít dobré úmysly, ale uděláte lépe, když si je necháte pro sebe."
Asi tím největším rozdílem mezi dospělým autorem píšícím pro dospělé a dospělým autorem píšícím pro děti je potřeba nějaké pocitu naděje.
Ne snad, že vše musí být zjednodušeno nebo skončit happyendem, ale musí tam být přirozený smysl pro dobro a zlo.
A ten musí být podvědomý; odhalený prostřednictvím příběhu, nikoli otevřeně stanovený.
Stará pravda o tom, že je lepší ukázat než popisovat.
Miloslava Cejpková: Listopadový úsměv
Přišla zvenku, ze 4 stupňů Celsia, co na ně ještě nejsme zvyklí.
Nejdřív si odložila úsměv, ten, co dávala stále na odiv jako obranu před rádoby přátelským okolím.
Tím se jí moc ulevilo, protože to byla maska, kterou se rozhodla na veřejnosti neodkládat.
Byl upřímný doma jen ve dnech, kdy babičkovala a měla kolem sebe vnoučata Elinku nebo Adíka.
A samozřejmě, když jí telefonovali synové.
Moc dobře si pamatovala poučku z nekonečných kursů obchodních dovedností.
Teď se konečně opravdu hodily.
Aby nezarmoutila své nejbližší.
Pak letěl do kouta.
Jako převlek na maškarním.
Listopad, ani jiný měsíc neumí udělat ten zázrak, aby se usmála opravdu, jako tehdy, když byli na výletě s tím, který už tu skoro tři roky není.
Pierre Rainero: Snažím se, aby se styl Cartieru vyvíjel jako živý jazyk
Mým úkolem je zachovat tradici a zároveň vést naši značku k moderním věcem, aby nezůstala zaprášenou relikvií, objasňuje v rozhovoru pro HN svou pozici Pierre Rainero, ředitel stylu ve společnosti Cartier.
Tento francouzský luxusní dům vznikl už v roce 1847.
Společnost GM stahuje některé nové lehké nákladní automobily v USA kvůli opravě opěradel sedadel
Podle pátečního oznámení od amerického orgánu pro automobilovou bezpečnost společnost General Motors stahuje téměř 19 000 svých nových (2014) lehkých nákladních automobilů Chevrolet Silverado a GMC Sierra, aby opravila závadu s manuálním naklápěním opěradla.
U některých z těchto vozidel může mít mechanismus naklápění předních sedadel závadu.
V důsledku toho, opěradla sedadel nejsou v souladu s federálními normami automobilové bezpečnosti pro opěrky hlavy.
Oznámení umístěné na webových stránkách Státní správy bezpečnosti dopravy na silnici (NHTSA) říká, že „pokud vůz zezadu dostane náraz, opěrka hlavy nemusí cestující správně ochránit, což zvyšuje riziko úrazu".
Stažené modely byly vyrobené mezi 1. srpnem a 10. zářím.
Společnost GM uvedla dodávku na trh v červnu a pro tuto přední americkou automobilku jde o nejdůležitější uvedení vozidla na trh od restrukturalizace po bankrotu v roce 2009.
Společnost GM informovala majitele dodávky o závadě v první polovině října.
NHTSA nemohla přezkoumat oznámení majitelům kvůli 16denní nefunkčnosti vlády, která v říjnu oslabila růst prodeje automobilů.
Prodeje dodávek Silverado a Sierra, které byly pro modely roku 2014 přepracovány, stouply během prvních 10 měsíců tohoto roku na asi 20 procent, prohlásila v pátek společnost GM.
V říjnu společnost GM prodala ze svých dodávek 42 660 modelů Silverado a 16 503 modelů Sierra.
Akcie na newyorské burze vzrostly v pátek odpoledne o 1,4 procenta na 37,47 USD.
Příliš zvídavé noviny mají být prošetřeny
Čínské noviny, které na titulní straně žádaly o propuštění reportéra obviněného z pomluvy, budou důkladně prošetřeny, řekl správce pro tisk.
Noviny New Express se sídlem v Guangzhou učinily vzácnou veřejnou žádost o propuštění novináře Chen Yongzhoua.
Pan Chen však později v televizi přiznal, že bral úplatky, aby si vymyslel příběhy o společnosti částečně vlastněné státem.
Správce řekl, že noviny New Express nyní provedou „plnou nápravu".
Nařízení k „nápravě" přišlo ze Státní správy pro tisk a publikace, rozhlas, film a televizi v provincii Kuang-tung.
Předběžné vyšetřování ukázalo, že v období od září 2012 do srpna 2013 noviny New Express z yangchengské skupiny Evening News vydaly několik nepravdivých zpráv o uvedené společnosti Zoomlion.
„Redakční vedení novin New Express bylo neuspořádané," řekl ve svém prohlášení správce.
Řekl, že se musel rozhodnout „uložit Chen Yongzhouovi administrativní trest v podobě zrušení novinářské licence".
Dále také „nařídil yangchengské skupině Evening News, aby provedla celkovou nápravu listu New Express, a doporučil, aby vyšetřili příslušné zodpovědné osoby v New Express a okamžitě změnili vedení listu New Express".
Pan Chen napsal pro New Express několik článků, které se týkaly finančních nesrovnalostí ve společnosti se stavebním vybavením zvané Zoomlion.
Poté, co byl zadržen, jeho noviny vydaly na titulní straně dvě žádosti o jeho propuštění a tvrdily, že stojí za jeho novinářskou prací.
Pan Chen se pak ale objevil ve státní televizi a přiznal se k tomu, že za úplatu vydal nepravdivé příběhy.
„V tomto případě jsem způsobil škodu společnosti Zoomlion a také celému mediálnímu odvětví a jeho schopnosti získat si důvěru veřejnosti," řekl na státní zpravodajské stanici CCTV.
Udělal jsem to hlavně proto, že jsem bažil po penězích a slávě.
Uvědomuji si, že jsem jednal špatně.
Po omluvě pana Chena vydal list New Express na titulní straně omluvu, ve které uvedl, že selhal, když neprovedl dostatečnou kontrolu jeho zpráv.
V nedávné době učinilo v televizi přiznání několik ostře sledovaných podezřelých.
Odborníci říkají, že přiznání jsou stále pravidelně vynucována, a to bez ohledu na změnu zákona z letošního roku, která zakazuje úřadům nutit kohokoliv k tomu, aby sám sebe obvinil.
S rostoucí bídou střední třídy zažívají zastavárny v Singapuru rozkvět
V zastavárně v nákupním centu Bendemeer v Singapuru zastavuje Janani Amirthalingaová zlatý náramek, prsten a náušnice, aby mohla své dceři zaplatit školné.
„Se svým manželem jsme právě koupili dům a dala jsem na to všechny své peníze," říká paní Amirthalingaová.
Přestože každý měsíc jako administrátorka dostává 2400 dolarů (3000 SGD) a její manžel také pracuje, rodinný měsíční příjem je nedostačující, říká.
Poptávka napříč oblastmi v jihovýchodní Asii – kde se zvyšuje dluh domácností – je vskutku taková, že společnost ValueMax, kde žena provádí svou transakci, se tento týden stala na burze v Singapuru třetí zastavárnou na žebříčku.
Zastavení šperků není jen rychlou cestou k půjčení hotovosti – 1300 SGD v případě paní Amirthalingaové –, ale je také téměř tak levné, jako nezabezpečené bankovní půjčky.
Zastavárny v Singapuru běžně uplatňují roční procentuální sazbu 17 procent, těsně nad 15,4procentní sazbu nabízenou bankou United Overseas Bank, místní bankou s pobočkou ve stejném nákupním centru.
Zastavárny však mají tu výhodu, že nevyžadují ověření osoby (platební historie) nebo doklad o příjmu, a mohou poskytnout půjčku rychleji než banky.
A proto s tím, jak rodiny pociťují tlak kvůli zvyšujícím se životním nákladům a rostoucímu dluhu domácností a spotřebitelského dluhu, miliony lidí napříč regionem se obrací na zastavárny.
Po pěti letech mohutného růstu od globální finanční krize a levných úvěrech podporovaných uvolněnou peněžní politikou v pokročilých ekonomikách se rodiny s nízkým a středním příjmem obracejí na zastavárny, aby se vypořádaly se zhoršující se finanční situací.
Tento týden ratingový agentura Standard & Poor's citovala zvyšující se využívání úvěru v domácnostech především kvůli zvyšujícím se nájmům jako rizikový faktor pro úvěruschopnost asijských bank.
Řekla, že Malajsie, Thajsko a Singapur mají vhledem k hrubému domácímu produktu nejvyšší dluh domácností v Asii.
Malajsie je na čele žebříčku s poměrem 80 procent HDP, což je nárůst oproti 60 procentům v roce 2008.
Ekonomové se také obávali vysoké úrovně spotřebního dluhu v Thajsku, které se tento týden jen tak tak dostalo z technické recese.
Ve čtvrtek data ukázala pokračující slabý vývoz a zeslabení spotřebitelské poptávky.
„Podstatné je, že se zvyšujícími se náklady se lidé od střední do nízké [příjmové škály] budou snažit doplnit svůj příjem, kdekoli budou moci," řekl Song Seng Wun, ekonom v malajsijské bance CIMB.
Historicky vysoké ceny zlata v minulých dvou letech přispěly k tomu, že lidé chvatně zastavují svůj osobní majetek a využívají příležitost směnit za hotovost své rodinné šperky.
Asi 70 procent z položek zastavených ve 200 městských zastavárnách tvoří zlato.
Lidé říkají: cena zlata vypadá dobře, zastavíme babiččin zlatý náhrdelník a dostaneme ho zpátky příští měsíc.
Největší provozovatel zastaváren v Thajsku, EasyMoney, zaznamenal v nedávných měsících až 20procentní navýšení v počtu zákazníků využívajících jeho zastavárny.
Růst v zastavárenském odvětví je tak velký, že ValueMax, provozovatel pobočky v centru Bendemeer a 15 podobných v Singapuru, plánuje expandovat nejen do sousední Malajsie – kde má čtyři pobočky –, ale i mimo Asii, říká výkonná ředitelka ValueMax Yeah Lee Chingová.
Společnost to bude financovat použitím 60 procent z 66 milionů SGD, které tento týden získala na singapurské burze.
Zatímco někteří diskontní věřitelé se ocitli pod palbou kritiky kvůli vysokým úrokům, paní Yeah říká, že zástava nabízí nejen nižší sazby než ostatní věřitelé, ale také to přímo nezvyšuje dluh.
„Zákazníci zastavují předměty, které již vlastní, a zpeněžování osobního majetku nezvyšuje dluh domácnosti," říká.
Ve společnosti je zástava majetku stále více přijímána jako prostředek k zajištění krátkodobého, zabezpečeného financování.
Mezi těmi, kdo využívají zastavárny, navíc nejsou jen lidé ve finanční tísni.
Bohatí lidé ze Singapuru také využívají pobočky ValueMax, když zastavují zlaté pruty nebo hodinky Rolex, a mohou se tak dostat až k 60 procentům nákupní ceny v hotovosti.
Naši zákazníci jsou ze všech možných poměrů.
„Patří k nim bohatí jednotlivci, kteří si potřebují krátkodobě půjčit kvůli svým odvážným obchodům nebo investicím, nebo malé podniky, které potřebují pomoc s vyřešením problémů v jejich peněžním toku," říká paní Yeahová.
Někdy prostě potřebují peníze co nejrychleji.
Za pád webových stránek NSA neobviňuje hackery, ale „vnitřní chybu"
Tajemná Národní bezpečnostní agentura uvedla minulý pátek, že její webové stránky na několik hodin minulý týden spadly kvůli vnitřní chybě, nikoli kvůli útoku hackerů, jak někteří tvrdili na internetu.
„Stránky NSA.gov nebyly dnes večer několik hodin přístupné kvůli interní chybě, která nastala během pravidelné aktualizace," uvedla špionážní agentura v e-mailovém prohlášení.
Problém bude odstraněn během dnešního večera.
Tvrzení, že výpadek byl způsoben útokem DDoS (distribuované odmítnutí služeb) není pravdivý.
Dříve tento večer snímače online serverů zaznamenaly, že webové stránky NSA nefungovaly alespoň šest hodin, a stránky jsou pro některé uživatele nadále nedostupné.
Dříve mluvčí NSA stanici ABC News sdělil, že interní citlivé sítě agentury nebyly „vůbec" ohroženy.
Mluvčí řekl, že žádné utajované informace nejsou ohroženy.
Minimálně jedna skupina hackerských aktivistů na internetu tvrdila, že je zodpovědná za vyřazení stránek NSA prostřednictvím útoku DDoS.
Útoky DDoS jsou navrženy tak, aby zaplavily cílové webové stránky informacemi, dokud se servery nepřetíží a stránka nespadne.
Tato kybernetická taktika je relativně prostá a smyslem útoků není proniknout do vnitřní sítě cílového systému.
Bývalá supertajná agentura NSA, jež kdysi získala přezdívku Žádná taková agentura, se v minulých měsících stala po šňůře odhalení zahraničních a domácích sledovacích programů středem pozornosti veřejnosti a terčem kousavé kritiky ­ souhrnně produkt odcizení tajných souborů NSA z agentury a jejich vyzrazení rozčarovaným bývalým zaměstnancem Edwardem Snowdenem.
Tato rostoucí kontroverze obklopující agenturu podnítila dřívější spekulace, že dnešní nehoda byla výsledkem cílené kybernetické operace.
Počet nakažených HIV v Praze přesáhl tisícovku
Lékaři v Praze evidovali už víc než tisícovku lidí s virem HIV.
Od počátku sledování v roce 1986 do konce letošního třetího čtvrtletí testy potvrdily nákazu u celkem 1005 osob z metropole.
Vyplývá to ze statistik národní referenční laboratoře pro AIDS Státního zdravotního ústavu.
Podle ní bylo v celé ČR dosud 2 063 nakažených.
U 396 nemoc selhání imunity už propukla.
Zemřelo 198 osob.
Počet nakažených v Česku v posledním desetiletí každoročně narůstá.
V roce 2002 testy potvrdily infekci u 50 lidí, o pět let později jich bylo už 121.
V roce 2009 vyšetření odhalilo 156 nových nákaz a v roce 2010 pak 180.
Předloni počet poklesl na 153, loni byl ale naopak rekordní.
Podle laboratoře jich bylo 212.
"O tom, že celkový počet nově diagnostikovaných případů letos přesáhne 200, již podle mne není pochyb," míní expert na problematiku AIDS Miroslav Hlavatý, který léta vedl pražský Dům světla pro pacienty.
Od října do konce roku v roce 2011 testy odhalily nákazu u 39 lidí a minulý rok u 47, uvedl Hlavatý.
V září lékaři evidovali 21 nových pacientů a tři pacientky.
Od počátku sledování do konce září testy HIV potvrdily u 1710 mužů a 353 žen.
Nemoc AIDS propukla u 161 mužů a 37 žen.
Nejvíc infikovaných bylo v Praze.
JAN JANDOUREK: Prokletí této země: prezidenti na pokraji sil
Je skoro pravidlem, že v klíčových okamžicích země nebyla hlava státu v takové formě, aby mohla splnit své státnické povinnosti.
Kdyby byl T. Masaryk fyzicky a mentálně o pět let mladší, dožil by se konce svého prezidentského období a události kolem Mnichova by se odehrály trochu jinak.
Válku bychom nejspíš nevyhráli, ale po symbolickém odporu by mohlo letectvo uletět za hranice, těžké zbraně se daly zničit a vláda mohla prchnout do Londýna hned a nebojovat tam pracně o svou legitimitu.
A hlavně by z té kapitulace neměl národ kocovinu dodnes.
Beneš státník nebyl a za Mnichova byl ještě v kondici, ale za války už to s ním začalo jít z kopce a v únoru 48 se zachoval podle toho.
Být na tom o něco lépe, mohl odejít potřetí do exilu a podlomit legitimitu komunistů a jejich puče.
O Háchovi škoda mluvit.
Zvolili ho s tím, že "pan president se nedostane do situace, že by rozhodoval".
Jenže musel, i když velké rozhodování to s nožem na krku u Hitlera v kancléřství asi nebylo.
Śéf rozvědky František Moravec do posledních dní v březnu 1939 říkal, co všechno by se mělo udělat, aby okupace, o které věděl na den přesně, neproběhla Němcům tak hladce a s takovým ziskem.
Senilní prezident a zbabělá vláda neudělali nic, jednak mu nevěřili, jednak se báli.
Lidská troska Gottwald nechal popravovat své letité spolusoudruhy, jak mu Moskva nakázala.
Ludvík Svoboda se definitivně znemožnil podílem na normalizaci a museli ho, již zcela senilního, sesadit.
Že byl Husák bezmocný a nemocný depresivní stařec dění v listopadu 89 usnadnilo, ale to je ten jediný klad.
Havel měl štěstí, že ho poslední roky nepotkaly v úřadě, byl ušetřen nejhoršího.
Klaus je sice stále svěží tenisový důchodce, ale mnohé jeho počiny dávají tušit, že myšlenkové procesy už nejsou, co bývaly.
No a teď tady máme tohle.
Hlava státu a vrchní velitel ozbrojených sil vypadá, jak vypadá a to ještě nevíme všechno.
Naštěstí teď nehrozí vnější ohrožení republiky.
Nebo ono možná hrozí, jen není tak vidět.
Pak je otázka, jestli výjimečně není (z historického hlediska) dobře, že prezident není zcela při síle.
Normální stav to ale není.
Nemohli bychom zvolit v téhle zemi prezidentem už zase jednou někoho přijatelně myslícího a přijatelně zdravého?
Federální letecká správa zmírňuje omezení týkající se používání elektronických výdobytků v letadlech – ačkoli textování přes mobilní telefon bude i nadále zakázáno.
Vojenská letadla zaútočila na ruské rakety v přístavním městě Lázikíja, oznámil jeden z činitelů.
Je to očividně pokračování izraelské kampaně, která chce zabránit rozmnožování zbraní na Blízkém východě.
Federální odvolací soud zablokoval rozhodnutí soudkyně, že kontroverzní strategie policejního oddělení v NY diskriminuje menšiny.
Téměř 100 afrických přistěhovalců, kteří doufali, že se dostanou do Alžírska, zemřelo žízní poté, co se jejich dva nákladní vozy rozbily uprostřed Sahary.
Odborníci tvrdí, že smrt 14 dospělých a sedmi dětí v důsledku násilností není nic jiného než náhoda, a neznamená to, že by násilí v Americe rostlo.
Místo aby byli investoři z odstávky americké vlády nervózní, nadále se soustředí na to, co je pravděpodobně důležitější – federální rezervní systém.
Žena z Kalifornie plánuje bránit se předvolaní k soudu, které může být první svého druhu, a říká, že je navigace pomocí brýlí připojených k internetu jednodušší.
Policie tvrdí, že má video, na kterém má být starosta Rob Ford, jak kouří crack (kokain).
I nejbližší spojenci si nechávají věci pro sebe – a všemi možnými prostředky se snaží zjistit, co ta druhá strana tají.
Vatikán chce vědět, jak katolické farnosti po celém světě přistupují k citlivým otázkám, jako je antikoncepce, rozvod a homosexuální páry.
Schwarzenberg: Do dvou let tu máme předčasné volby
Předseda TOP 09 Karel Schwarzenberg očekává vbrzku další předčasné volby.
Týden po těch posledních v rozhovoru pro Aktuálně.cz řekl, že jiné východisko není a každá vláda vzešlá z hlasování minulý pátek a sobotu je nemožný slepenec.
"To dlouho vydržet nemůže," řekl Karel Schwarzenberg s tím, že dobu životnosti začínajícího volebního období odhaduje do dvou let.
S námitkou, že voliči příště stěží vyberou úplně jinak, nesouhlasí: "Myslím si, že to bude trochu vyváženější rozhodování."
Zároveň si předseda TOP 09 nepřipouští, že by jeho strana mohla v dalších volbách ještě ztrácet voliče jako letos (oproti roku 2010 přišla zhruba o 300 tisíc hlasů).
Schwarzenberg odhaduje, že pokud by bylo do dvou měsíců jasné, že předčasné volby budou, posílí to hnutí ANO 2011 Andreje Babiše.
V opačném případě podle Schwarzenberga bude Babiš ztrácet.
Turbulentní situaci v ČSSD, kde předseda Bohuslav Sobotka po utajované lánské schůzce části vedení strany prohlásil, že ve vedení sociální demokracie zůstane buď on, nebo Michal Hašek, komentuje Schwarzenberg po svém:
"Vedoucí funkcionáři demokratické strany jak malí kluci jdou za hlavou státu, aby jim umožnila převrat ve straně."
"Myslel jsem, že pan Hašek je šikovnější a inteligentnější."
"Protože něco tak nedočkavě blbě provedeného jsem v životě neviděl," dodal předseda TOP 09.
A směrem k prezidentu Zemanovi (se kterým se střetl v boji o prezidentskou funkci) utrousil: "Role hlavy státu je jasná: On se chce té strany zmocnit."
První zákony už TOP 09 předložila.
Co bylo pro vás osobně největším překvapením voleb?
TOP 09 už ve Sněmovně formálně předložila své první návrhy zákonů, mimo jiné Farského registr smluv, který před volbami probíraly sněmovní výbory, ale s předčasnými volbami spadl pod stůl.
Předseda TOP 09 v rozhovoru pro Aktuálně.cz tvrdí, že taková rychlost je dána tím, že "tyto zákony jsou potřeba".
Zároveň ale chce TOP 09 zjevně předhonit obdobné pokusy z jiných stran.
Například volební lídr hnutí ANO Martin Komárek obvinil TOP 09 v předvolebním boji z toho, že nápadem zavést registr smluv "vykrádá" program hnutí ANO.
TOP 09 teď využila náskok - prostě jen oprášila návrh, který měl nakročeno už do druhého sněmovního čtení.
Coulson se naboural do telefonu, aby si ověřil tip
Bývalý editor novin News of the world (NotW) Andy Coulson údajně použil metody „nabourání se do telefonu, sledování a konfrontace", aby si potvrdil podvodný tip na milostný vztah, do kterého měl být zapojen tehdejší ministr vnitra Charles Clarke.
Státní zástupce Andrew Edis u soudu Old Bailey řekl, že noviny News of the World zachytily v květnu 2005 falešné zprávy, že Clarke byl viděn se svou „atraktivní zvláštní poradkyní" Hannah Pawlbyovou.
Noviny pověřily soukromého vyšetřovatele Glenna Mulcairea, aby se naboural do hlasové schránky Pawlbyové a pronikl do jejího soukromí, ale u soudu zaznělo, že i Coulson jí volal a nechával jí hlasové zprávy.
„Státní zástupce naznačuje, že pan Coulson, který je nyní editorem NotW, není člověkem, který stojí před domem a doufá, že lidi chytne venku, ale člověkem, který rád lidem podsouvá příběhy, aby viděl, co na to řeknou," uvedl pan Edis.
Řekl, že noviny NotW používaly tři způsoby zkoumání příběhů: nabourávání se do telefonu, sledování a konfrontaci.
Editor je osobně zapojen do třetí metody.
Evidentně ví o té druhé, sledování, musí o ní vědět.
A co ta první?
Ví o nabourávání se do telefonu?
On říká, že ne, my říkáme: „Ale jistě, že ví."
Fámy o milostném vztahu, do kterého je zapojen Clarke, byly poprvé zachyceny oddělením pro reportáž novin NotW, když zdroji, který se sexuálně zajímal o paní Pawlbyovou, bylo řečeno: „Jen ztrácíte čas, ta je s Charlesem."
Záznam s hlasovými zprávami vzatými z jejího telefonu při minimálně třech příležitostech, byl získán v Mulcairově domě v srpnu 2006.
Vyšetřovatelé také našli záznamy v počítači soukromého vyšetřovatele, kde byly paní Pawlbyová a její sestra označovány jako „Projekty".
Během doby, kdy byla paní Pawlbyová vyšetřovaná, dostávali její prarodiče anonymní telefonáty, ve kterých byli žádáni o informace o Pawlbyové, řekl pan Edis.
Mezitím bývalý hlavní zpravodaj Neville Thurlbeck a bývalý zpravodaj James Weatherup dohlíželi na sledování pohybu paní Pawlbyové.
Coulson jí 18. června 2005 zanechal hlasovou zprávu, v které jí sdělil: „Dostal jsem příběh, který se chystáme zítra vydat a o kterém bych si s Charlesem moc rád popovídal."
Pan Edis říká, že zapojení Coulsona v příběhu bylo podle stejného modelu jako u dalších významných osobností, mezi něž patří bývalý ministr vnitra David Blunkett.
U soudu ve čtvrtek zaznělo, že Coulson konfrontoval pana Blunketta kvůli milostnému vztahu s vdanou ženou, zatímco on sám se vídal se spoluobžalovanou Rebekou Brooksovou, která tehdy byla vdaná.
Coulson a Brooksová popřeli spolčení s jinými osobami za účelem nabourání se do telefonů v období od 3. října 2000 do 9. srpna 2006.
Mulcaire, Thurlbeck a Weatherup se přiznali k nabourání se do telefonu.
Ben Greenman: Desáté výročí newyorského festivalu komedie: New Yorker
Mohlo by se tvrdit, že město New York je místem, kde se v Americe zrodila sólové komické vystoupení: téměř před sto lety varietní umělec Frank Fray, který pracoval jako předseda obřadů v divadle Palace Theatre na Broadwayi, začal shromážděným lidem vyprávět vtipy metodou rozhovoru.
Fayova inovace se během let rozšířila, nejnověji prostřednictvím newyorského festivalu komedie.
Festival založený a řízený Caroline Hirschovou, zakladatelkou instituce sólové komedie Carolines, slaví letos své desáté výročí – spolu s více než šedesáti představeními v malých klubech i velkých divadlech.
„Většina z těchto titulů se objevila v Carolines a stala se úspěšnou do té míry, že jsou příliš velká, než aby se hrála v klubu," řekla Hirschová.
Tento festival jsme vytvořili jako možnost, jak s nimi nadále pracovat.
Letošní událost zahrnuje vystoupení Wandy Sykesové, Kathy Griffinové a Billa Mahera, stejně jako „Stand Up for Heroes" (postavit se za hrdiny), každoroční muzikálně komediální benefiční představení v Madison Square Garden, na kterém kromě jiných vystoupí Bruce Springsteen, Jon Stewart, Roger Waters a Bill Cosby.
Stejně jako se rozšířil tento festival, rozšířil se i svět komedie.
Několik komiků účastnících se letošního festivalu vzešlo z netradičních kanálů, jako jsou show v menších rozhlasových či televizních společnostech, například Comedy Central, FX a Spike.
Nick Kroll se vyšvihl se svým sitkomem (vesele pikantní „League" na fantasticko-fotbalové téma na FXX) a nyní má vlastní komediální show na stanici Comedy Central.
Jenny Slateová byla členkou jak programu „Saturday night live", tak „Parks and recreation", ale nejvíce se proslavila rychle se šířící sérií videí „Marcel the shell with shoes on" (mušle Marcel v botách).
Jak Kroll, tak Slateová, stejně jako jiní mladí komici s jasně rozpoznatelnými hlasy (surreálně pesimistický Anthony Jeselnik, jízlivý, rasově zaměřený W. Kamau Bell), jsou produktem decentralizovaného světa americké komedie.
Jedním z největších taháků festivalu bude rozhovor: David Steinberg bude hovořit s Larry Davidem.
Steinberg začal jako sólový komik, ale stal se úspěšným televizním a filmovým režisérem, stejně jako neoficiálním historikem komedie.
Od roku 2005 do roku 2007 pořádal na stanici TV Land show nazvanou „Sit down comedy with David Steinberg".
Setkání se koná v Town Hall v centru Manhattanu.
„Toto město je rozhodně v komediální DNA celé Larryho práce," řekl Steinberg.
Řekl mi, že když je tady, prochází se občas uličkou mezi dvěma budovami a říká si: člověče, jestli přijdu o všechny peníze, možná budu žít tady.
Mnoho věcí se pohnulo, a je jinak.
Třeba komentátor Pečinka mluvil tak, že se s tím dalo souhlasit, kdežto předseda Štěch rozdmýchával nesvár.
Hejtman Chovanec mi byl podezřelý hned, jak ho zvolili do předsednictva, a potvrdil to.
Předseda Sobotka vždy byl, a je symbolem té bídy ČSSD i nadále.
Ostatní pánové předvedli hlavně své slabiny.
Senátor Dienstbier je zásadový a čitelný a nepoužitelný, místopředseda Zaorálek se znemožnil nejvíce rozhovorem v televizi.
Na základě toho nevidím lepší možnost, než aby ČSSD navrhla za premiérku místopředsedkyni Senátu Gajdůškovou, ta jediná by neměla počáteční hendikep a myslím, že by odvedla standardní výkon.
To je tak dobré řešení, že ho sotva někdo z vedení podpoří.
Dodávám, že toto řešení je jediná možnost, jak zapomenout, co se dělalo, a pokračovat bez roztržení strany.
Alena Gajdůšková by mohla bez obav sestavit menšinovou vládu s pouhým požehnáním od předsedy Babiše a bez lidovců, ale s lidoveckým ministrem zdravotnictví Hovorkou, který je vlastně věřícím sociálním demokratem.
Tato minimenšinová vláda by měla velkou stabilitu, protože by prosazovala řádný zákon o referendu a takovou se zavázal podporovat i předseda Úsvitu Okamura.
Předseda Babiš by se nakonec s progresí daní smířil, neboť je bystrý a uvidí, že to bez ní nejde.
Lidovci by nepřinášeli problémy, protože Hovorka je nositelem toho nejlepšího, co mají, a ve vládě by jinak nebyli.
Totéž platí o ANO, i zde by se našel cenný ministr, ale když rozumně nechtějí vstoupit do riskantní vládní účasti, ale poskytnou podporu, také dobře.
Dodejme odvahu Aleně Gajdůškové!
Zadržení Bárty souvisí s Janouškem a Bémem: Stojí za únikem odposlechů?
Předsedu Věcí veřejných Víta Bártu ve čtvrtek zatkla policie.
Spolu s ním byl zadržen i vedoucí odboru analytiky a informatiky protikorupční policie Jan Petržílek.
Zadržení souvisí s odposlechy lobbisty Romana Janouška a bývalého primátora Pavla Béma (ODS).
Informaci o odposleších, se kterou přišel server Novinky.cz, potvrdil České tiskové kanceláři důvěryhodný zdroj.
Odposlechnuté telefonické hovory Janouška a Béma, které loni v březnu zveřejnil deník Mladá fronta Dnes a v nichž se oba muži vzájemně oslovují "Mazánku" a "Kolibříku", ukazují Janouškův vliv na kroky města pod Bémovým vedením.
Deník tehdy uvedl, že je v roce 2007 pořídila Bezpečnostní informační služba (BIS), z níž o dva roky později unikly do bezpečnostní agentury ABL.
Tu tehdy vlastnil Bárta.
Server Novinky.cz upozornil, že zadržený kriminalista Petržílek pracoval před svým nástupem k protikorupční policii právě pro BIS.
K protikorupčnímu útvaru, který se následně odposlechy zabýval, Petržílek přešel ve stejné době, kdy byly zveřejněny.
"S ohledem na zákon o ochraně utajovaných informací nemůžu vůbec nic potvrdit ani vůbec nic říkat," uvedl žalobce Michal Muravský z Městského státního zastupitelství v Praze.
Odmítl potvrdit i to, že kauzu dozoruje.
Případ nechce ze stejného důvodu komentovat ani inspekce.
S Vítem Bártou zadrželi také důstojníka protikorupční policie
Bártův obhájce Oldřich Chudoba, který jej zastupoval i v kauze údajné korupce poslanců VV, se k případu rovněž nechtěl příliš vyjadřovat, ale sdělil: "Ano, zastupuji klienta i v této věci, ale vzhledem k ochraně utajovaných skutečností to nemohu dál komentovat."
Podle informací Práva případ řeší Generální inspekce bezpečnostních sborů (GIBS).
Server tn.cz uvedl, že Bárta si od policie mohl kupovat utajené informace.
Podle serveru prvnizpravy.cz mohl případ souviset s kauzou bývalého policejního prezidenta Petra Lessyho, o jehož jmenování do funkce Bárta údajně usiloval.
Poslední informace Práva ale ukazují, že zadržení Víta Bárty s Petrem Lessym nesouvisí.
Mluvčí policejního prezidia Eva Kropáčová odmítla věc komentovat s tím, že případem se zabývá pražské městské zastupitelství.
"Tento dotaz nebudeme s ohledem na ochranu utajovaných skutečností nijak komentovat," řekla v pátek Právu mluvčí Městského státního zastupitelství v Praze Štěpánka Zenklová.
Právě tamní žalobce Bártovu věc dozoruje, a z jejích slov tedy nepřímo vyplývá, že spis nebo trestní řízení je vedeno v režimu utajení.
Reportérovi Novinek se podařilo zastihnout manželku Víta Bárty Kateřinu Klasnovou ráno před jejich bydlištěm na pražském Klárově.
Právě nakládala kufry do auta a odjížděla.
K celé události se odmítla vyjádřit.
V pátek dopoledne se k Bártovu zadržení vyjádřil lídr hnutí Úsvit Tomio Okamura.
Ten podle svých slov vůbec netuší, o co se v kauze jedná.
"Vít Bárta byl jedním z mnoha kandidátů mnoha stran na naší kandidátce, a jak jsem opakovaně říkal již před volbami, nebyl ani není člen Úsvitu přímé demokracie Tomia Okamury," dodal.
Vít Bárta, který v uplynulých předčasných volbách do Sněmovny v Plzeňském kraji neúspěšně kandidoval za hnutí Úsvit přímé demokracie Tomia Okamury, je znám svou korupční kauzou uplácení poslanců Věcí veřejných.
V dubnu 2012 byl nepravomocně odsouzen na 18 měsíců s odkladem na 30 měsíců.
Posléze byl rozsudek změněn a Bárta byl zproštěn obžaloby.
Obavy o bezpečnost Mosambiku se stupňují kvůli konfliktu silných osobností
Pod sochou Samory Machely, mosambického prezidenta zakladatele, se v centru Maputa sešli tisíce lidí, aby na vzácné veřejné demonstraci provolávali mírová hesla.
„Chceme zpátky mír; chceme stabilitu," řekla Vanessa de Sousa, výkonná ředitelka investiční společnosti.
Ze strachu o budoucnost své země vyměnila podnikový oděv za tričko ozdobené nápisem „požadujeme bezpečí" v portugalštině a připojila se ve čtvrtek k davu na Náměstí nezávislosti v hlavním městě.
Po dva týdny přicházely téměř denně zprávy o konfliktech mezi vládními silami a stranou Renamo, o jedněch z nejhorších potyček od mírové dohody před více než 20 lety.
Renamo bylo kdysi nechvalně známým povstaleckým hnutím, původně podporovaným bělošskou vládou v Rhodesii a poté vládou apartheidu v Jižní Africe v rámci snah o destabilizaci nezávislé vlády této země.
Po mírové dohodě v roce 1992 se stalo opoziční stranou.
Analytici jsou přesvědčeni, že je nepravděpodobné, aby v zemi znovu vypukl otevřený konflikt, ale nedávné události polekaly zahraniční investory a místní.
V sázce je rychle rostoucí ekonomika, protože objevy rozsáhlých pobřežních rezerv ropy a ložisek uhlí na severozápadě mohou během několika následujících let přinést ze strany společností, jako jsou brazilské Rio Tinto a Vale, italská Eni a americká Anadarko, investice v hodnotě více než 50 miliard dolarů.
Vládnoucí strana Frelimo, dominantní politická síla od roku 1975, a Renamo se navzájem obviňují ze vzniklého napětí.
Strana Renamo tvrdí, že vláda vyvolala poslední konflikty tím, že 17. září zahájila útok na jejich členy v provincii Sofala, tradiční baště Strany Renamo.
Násilné napadání bývalých rebelů následně vyvrcholilo, když vládní síly zaútočily na základnu strany Renamo a pokusily se zabít Afonsa Dhlakamu, vůdce skupiny, řekl pro Financial Times mluvčí strany Renamo Fernando Mazanga.
Vláda obviňuje za spuštění konfliktů Renamo, protože prý útočilo na vojáky.
Prezident Armando Guebuza se snažil obavy z nestability zmírnit.
Pan Guebuza pro francouzskou tiskovou kancelář AFP ve středu řekl, že pan Dhlakama viděl sám sebe jako „ztroskotance", který chtěl použít „cokoli, co z jeho sil zůstalo, aby se pokusil dokázat, že může vládě nařídit svá vlastní rozhodnutí".
Jak Frelimo, tak Renamo tvrdí, že se chtějí vyhnout válce.
Obavy ale vzrostly, když byla citována slova pana Mazangy, že strana Renamo odstupuje od mírové dohody z roku 1992.
Listu FT řekl, že tím myslel, že strana Frelimo již dohodu nerespektuje.
„Naším cílem je vrátit se k jednáním, ale s vážností," řekl pan Mazanga.
Předchozí rozhovory mezi těmito stranami udělaly pro zmírnění napětí mezi těmito stranami, rozdmýchané řadou potyček v tomto roce, jen málo.
Je to šarvátka mezi dvěma velkými osobnostmi (Guebuza a Dhlakama), řekl lektor na Otevřené univerzitě a odborník na Mozambik Joseph Hanlon.
Ani jeden z nich není dobrým vyjednávačem a ani jeden z nich není připraven učinit potřebné ústupky.
Strana Renamo, která usilovala o volební změny, se již vyjádřila, že by bojkotovala komunální volby plánované na listopad.
Prezidentské a parlamentní volby jsou naplánovány na příští rok.
Někteří komentátoři interpretovali použití síly jako snahu skomírajícího hnutí získat od vlády výhody a finanční výtěžek.
Volební podíl strany Renamo se od roku 1992 snižuje, zatímco novější strana, Demokratické hnutí Mosambiku (DHM), která byla založena bývalým členem strany Renamo, podle očekávání svou pozici ve volbách zlepší.
Pan Mazanga říká, že pan Guebuza – kterému příští rok končí druhé funkční období – chce zničit demokracii této země.
„Nechce demokratický systém více stran, nechce transparentní volby, nechce mír, protože nechce pustit prezidentský úřad," řekl Mazanga.
Je nejasné, jaké možnosti strana Renamo má, ale provedl rozvratné teroristické útoky na policejní stanice a na vozidla na klíčové silnici mezi severem a jihem.
K většině potyček došlo v provincii Sofala, která je sice několik set kilometrů vzdálená od hlavního města Maputo, ale kde je město Beira, přístav, na které spoléhají důlní společnosti, včetně společností Rio Tinto a Vale, při svém vývozu uhlí.
V červnu společnost Rio pozastavila asi na týden používání železnice, když strana Renamo vyhrožovala, že na tuto linku zaútočí.
Pan Mazanga se nechtěl vyjadřovat k otázce, zda Renamo svou hrozbu zopakuje.
Renamo chtěl „varovat mezinárodní komunitu, že situace v Mosambiku není dobrá", řekl Mazanga.
Nestabilita zvýšila frustraci z vlády, říká Fernando Lima, hlava nezávislé mediální společnosti Mediacoop, a mnoho lidí má také obavy kvůli korupci, pomalému tempu rozvoje a nedávné záplavě únosů.
„Lidé si myslí, že zodpovědnost za budoucnost země nese výhradně vláda a prezident a že on má být tím, kdo najde řešení problémů," říká.
Demonstrant Omar Sultuane říká, že lidé jen chtějí stabilitu.
„Nikoho nezajímá ani Renamo, ani Frelimo, lidé jen zase chtějí mír, chtějí mít volný přístup na silnice," říká.
Tripodi popírá, že by jej ovlivňoval Obeid
Bývalý labouristický ministr Nového Jižního Walesu (Austrálie) bude vyšetřován státním výborem pro dohled na korupci.
Bývalý ministr Nového Jižního Walesu Joe Tripodi popřel, že by měnil politiku pobřežního pronájmu na žádost svého politického rádce Eddieho Obeida, který měl skryté zájmy ve třech nemovitostech na vládou kontrolovaném pozemku.
Nezávislý výbor proti korupci (ICAC) v pátek rozšířil své pátrání na to, zda pan Obeid loboval u několika státních ministrů, aby mu byl pronájem na Circular Quay, kde Obeidovi vlastnili dvě restaurace a kavárnu, obnoven bez toho, že by se musel po jeho vypršení v srpnu 2005 zúčastnit výběrového řízení.
Výbor nyní prošetřuje tvrzení, že pan Tripodi věděl o utajených zájmech pana Obeida na těchto nemovitostech, a to na základě důkazu předloženého ve čtvrtek bývalou zástupkyní vedoucího kanceláře pana Tripodiho, Lynne Ashpoleovou.
Během let rozhovorů zahájených v roce 2005 vláda tlačila na to, aby šly pronájmy do veřejných soutěží.
Nájemci byli proti tomu a také chtěli dlouhodobější smluvní podmínky.
V roce 2009 byly pronájmy pro podniky v Circular Quay, které Obeidovým přinášely 2,5 milionů dolarů ročně, obnoveny bez nutnosti účastnit se veřejné soutěže.
Pan Tripodi, který byl ministrem přístavů od února 2006 do listopadu 2009, byl původně příznivcem veřejných soutěží.
Popřel ale, že změny byly provedeny na žádost pana Obeida, který, jak pan Tripodi přiznal, naléhal na posun ve vládní nájemní politice.
Přepis hovorů předložený v ICAC ukázal hovory ze srpna až září 2007 mezi pány Obeidem a Tripodim a Stevem Dunnem, vedoucím úředníkem, který na rezort přístavů přišel poté, co pracoval pod panem Obeidem v oddělení pro rybolov.
„Byl námětem rozhovorů v průběhu těchto telefonických hovorů vývoj politiky komerčních pronájmů?" zeptal se pomocný komisař Anthony Whealy pana Tripodiho.
„Ne," odpověděl pan Tripodi.
Nemůžu si vzpomenout, o čem jsme mluvili, ale rozhodně ne o tomhle.
Rozhodně ne mezi mnou a panem Obeidem.
PRÁVO, 1. listopadu 2013
Pes shrnul koberec, prezident zakopl a skončil o berlích
Prezident Miloš Zeman ve čtvrtek opustil motolskou nemocnici v Praze, kde strávil noc na lůžku, a odjel na zámek v Lánech.
V jakém zdravotním stavu je?
V Kunovicích bublá zelí, chemii do něj nepřidávají
Více než tisíc tun kysaného zelí chtějí v příštích měsících vyrobit ve Slovácké Frutě Kunovice, která patří do potravinářské skupiny Hamé.
Sezona tady začala v říjnu a potrvá zhruba půl roku.
Zdravou pochoutku tady od roku 1925 vyrábí stále tradičním způsobem, tedy šlapáním přímo ve velkých tancích.
V moderní průmyslové době jde o raritu.
Naše pracovnice našlapou za směnu téměř desetikilometrovou trasu.
Do každého z deseti tanků se vejde patnáct až třicet tun zelí, naplnění jednoho trvá tři směny," uvedl ředitel závodu Slovácká Fruta David Kladroba.
Hlávky zelí vozí do areálu společnosti přímo ze svých polí zemědělci převážně z Ostrožska a Břeclavska.
Zaměstnanci Fruty poté zeleninu očistí, odstraní košťály a házejí do krouhačky.
Odtud již nakrájené zelí padá do bazénů o šestimetrové hloubce, v nichž neúnavně pracují šlapačky oděné v bílý oděv a holínky.
Tím vytěsňují nežádoucí vzduch.
Poslední sešlapaná vrstva zelí se překryje plachtou a zatíží vodou.
"Zelná krouhanka pak zraje šest až osm týdnů za spontánního mléčného kvašení bez jakéhokoliv přídavku látek podporujících kvašení," zdůraznil ředitel Kladroba.
Přirozený proces odpovídá výrobě v domácích podmínkách, jednotlivé vrstvy pracovníci prosypávají solí a kmínem.
Zelí po vykvašení putuje k plnící lince.
Balí se ve sladkokyselém nálevu do sáčků nebo sklenic a podrobuje se sterilaci.
Hamé dodává kysané zelí především na tuzemský a slovenský trh.
Zájem o něj registruje i v některých dalších zemích, například Velké Británii, Irsku a Kanadě.
Damkové prý zakazuje UEFA zveřejňovat tresty pro rozhodčí.
Dagmar Damková, předsedkyně komise rozhodčích Fotbalové asociace ČR, přestala zveřejňovat tresty pro sudí.
Zakazují jí to pravidla UEFA, což uvedla v rozhovoru pro deník Právo.
V opačném případě by prý hrozil FAČR postih.
Damková rovněž odmítla, že by ve své funkci stranila fotbalistům Plzně, odkud pochází.
Tyto spekulace jsou opravdu nesmyslné.
Je pravda, že žiji v Plzni, ale ostatní členové komise jsou odjinud, například i z Prahy.
Takže v případě hlasování mohu prohrát 1:6," prohlásila Damková v reakci na kritiku, která se rozbouřila poté, co Plzeň v poslední době zahrávala dvakrát tolik penalt než ostatní ligové týmy.
Ačkoli tedy v posledních měsících přestala FAČR zveřejňovat tresty pro rozhodčí, Damková ujišťuje, že sudí za své chyby pykají.
"Věřte mi, že pokud komise zjistí, že rozhodčí udělal chybu, omezí mu delegaci, ať to bylo v jakémkoliv utkání," prohlásila Damková.
Důvodem, proč se tresty nezveřejňují, je podle Damkové zákaz od Evropské fotbalové unie.
"UEFA zveřejňování takových informací zakazuje a porušení tvrdě trestá."
"U nás jsme hodně podezíraví a za každou chybou něco hledáme."
"Omezení jsme zveřejňovali, ale dostala jsem dvě velmi důrazná varování, že pokud s tím nepřestaneme, přijdou tvrdé sankce," řekla Damková.
Ostatní země zákaz respektují.
"My jsme byli opravdu výjimkou," dodala.
Pokud by se zveřejňováním informací pokračovala, mohla by prý komise přijít o peníze od UEFA na výchovu a rozvoj rozhodčích.
"A ty jsou pro nás velice důležité."
"Bez nich bychom nemohli program na výchovu rozhodčích naplňovat," dodala Damková.
Znamená internet konec cestovních agentur?
Flight Centre zdá se úspěšně odolává tomuto trendu.
Společnost aktualizovala odhad ročního zisku a očekává rekordní zisky od rekreantů v Austrálii a Velké Británii.
Cestovní kancelář nyní očekává, že se její roční základní zisk před zdaněním bude pohybovat mezi 325 a 340 miliony USD oproti 305 až 315 milionům USD z předchozí prognózy.
Pokud bude zachován současný vývoj, bude to představovat dvanácti až sedmnáctiprocentní nárůst vůči rekordnímu zisku 290,4 milionu USD z roku 2011/12.
Generální ředitel Graham Turner řekl, že společnost Flight Centre vytvořila osmiprocentní zisk v prvním pololetí a druhé pololetí začala prudkým růstem především v australském a britském cestování mimo služební cesty.
„K dnešnímu datu je našich 10 zemí ziskových a několik směřuje k rekordnímu ročnímu zisku před úrokováním a zdaněním," řekl.
Sem patří Austrálie a Velká Británie, což jsou tradičně naši největší tvůrci zisku.
Podnikání s rekreačními aktivitami se během druhého pololetí v Austrálii vzchopilo, což kompenzuje mírně slabší domácí trh s podnikovým cestováním.
Podobně i ve Velké Británii si společnost Flight Centre vedla dobře v rekreační oblasti, zatímco podnikoví klienti utráceli méně.
Americký obchod se po ztrátě během sezónně slabšího pololetí zotavil a očekává se, že přinese potřetí v řadě celoroční zisk.
Akcie společnosti Flight Centre byly včera o 3 centy vyšší na úrovni 38,20 USD.
Britská policie doručila Assangeovi oznámení o vydání
Britská policie dnes doručila oznámení o vydání zakladateli WikiLeaks Julianu Assangeovi, který našel útočiště na ekvádorském velvyslanectví v Londýně, kde požádal o azyl.
Scotland Yard prohlásil, že 40letému Australanovi doručil „oznámení o vydání" s tím, že ho žádá, aby se dostavil na policejní stanici a že pokud tak neučiní, může mu hrozit zatčení.
Assange v rámci britského zákona vyčerpal své možnosti, když Nejvyšší soud tento měsíc zrušil jeho odvolání proti vydání, a čelí tak vydání do Švédska kvůli obviněním ze sexuálních zločinů.
Protože se obával, že by ho Stockholm vydal do USA, vyhledal 19. června útočiště na ekvádorském velvyslanectví v Londýně, kde tuto jihoamerickou zemi požádal o azyl.
Scotland Yard „doručil oznámení o vydání 40letému muži, kterým žádá, aby se dostavil na policejní stanici v den a hodinu, které mu byly určeny", řekl mluvčí.
Assange nadále porušuje podmínky kauce.
Velvyslanectví odmítlo doručení oznámení o vydání komentovat.
Assange se bojí, že bude ze Švédska vydán do Spojených států, kde může čelit obvinění ze špionáže, protože na webové stránce WikiLeaks zveřejnil 250 000 amerických diplomatických dokumentů.
Nejvyšší soud rozhodl: Nečase lze stíhat.
Nejvyšší soud rozhodl, že bývalého premiéra Petra Nečase lze stíhat i za případné trestné činy, kterých se mohl dopustit před srpnovým rozpuštěním Poslanecké sněmovny.
Chránila ho pouze procesní imunita, která se vztahuje na projevy ve Sněmovně.
V případě bývalých poslanců ODS Ivana Fuksy, Marka Šnajdra a Petra Tluchoře naopak rozhodl, že je nelze trestat za případné trestné činy do doby, než se loni v listopadu vzdali výkonu poslaneckého mandátu, řekl mluvčí Nejvyššího soudu Petr Knötig.
Soud tímto rozhodnutím zamítl návrh státního zástupce Iva Ištvana, který chtěl pokračovat v trestním řízení s poslanci.
Ti podle něj přijali úplatek v podobě lukrativních postů ve státních firmách za to, že se vzdají mandátu a nebudou dělat problémy při schvalování zákonů.
Naopak lze dále stíhat bývalého premiéra, který jim tyto posty nabídl.
Výrobci letadel se přou o šířku sedadel, v sázce jsou velké zakázky
Mezi vedoucími výrobci letadel se rozhořel spor o šířku sedadel v druhé třídě u letů na dlouhé vzdálenosti, což tento měsíc zavdalo příčinu hořké výměně názorů na letecké show v Dubaji.
Předmětem sporu je šířka sedadel poskytovaných u dálkových letů pro ekonomickou třídu – ne zrovna ta, kterou by si obvykle letecké společnosti předcházely, ale jejíž přidělený prostor je klíčem k nárokům na efektivitu u posledních letadel nabídnutých společnostmi Airbus SAS a Boeing.
Společnost Airbus tento týden vyzvala k průmyslovým normám, které by nabídly alespoň 46 cm široká sedadla v ekonomické třídě, ale hlavní americký rival Boeing říká, že o tom mají rozhodnout letecké společnosti.
Spor vyvstal v době, kdy výrobci letadel soutěží v prodeji největší verze svého dvoumotorového dálkového letadla s potenciálním rekordním počtem objednávek očekávaným během akce od 17. do 21. listopadu.
To, jakým způsobem je zadní část letadla rozložena – obzvláště zda je vedle sebe 9 nebo 10 sedadel –, je základem ekonomických výkonnostních nároků na návrhy nových letadel „mini-jumbo".
Společnost Boeing říká, že vylepšený model „777X" dopraví 406 lidí v ekonomických sedadlech se šířkou více než 43 cm rozložených po 10 v každé řadě.
Společnost Airbus říká, že konkurenční verze jejího modelu A350 dopraví 350 lidí ve 46 cm širokých ekonomických sedadlech rozložených po 9.
Obří letouny se často navzájem napadají v technických otázkách prostřednictvím reklam v odborných médiích.
Airbus nyní před leteckou show v Dubaji, kde se očekává, že 777X získá převahu s více než 100 objednávek, apeluje přímo na veřejnost.
Nedávno předběžně ukázal, co může být zahájením nové reklamní války, když finančníkům ukázal snímek zobrazující tři osoby natěsnané v restauraci s titulkem „Nechali byste si to líbit?"
„Boeing propaguje dálkové lety v sedadlech užších, než jsou v regionálních turbovrtulových letadlech," řekl vedoucí prodeje společnosti Airbus John Leahy.
Jak se mění stravovací návky, lidé jsou větší, ale sedadla v letadlech se radikálně nezměnila.
Od počátku 70. let, kdy Boeing 747 jumbo definoval moderní dálkovou leteckou dopravu, do přelomu století se podle údajů Ministerstva zdravotnictví USA hmotnost průměrného Američana ve věku 40 až 49 let zvýšila o 10 procent.
Podle amerických zdravotnických statistik má průměrný Američan ve 21. století v pase 100 cm.
Airbus tvrdí, že jeho rival se drží konceptu sedadel z 50. let, kdy průměrná šířka sedadel nově pokřtěného letadla byla nižší.
Společnost Airbus tvrdí, že provedla výzkum, který naznačuje, že rozšíření sedadla o 2,5 cm zlepší kvalitu spánku o 53 procent.
Boeing rozměry sedadel společnosti Airbus odmítá a říká, že není v pravomoci výrobců letadel rozhodovat o tom, jak letecké společnosti vyváží poplatky a vybavení.
Společnost také říká, že výzkum ukazuje, že zážitek v kabině závisí na více záležitostech než jen na šířce sedadla.
„Opravdu jde o to, poskytnout leteckým společnostem flexibilitu a umožnit jim provádět věci, o kterých jsou přesvědčeni, že je musí udělat, aby byly úspěšné," řekl odborník na kabinový prostor Kent Craver.
Nechtějí, abychom jim diktovali, co jim přináší zisk.
Znají své podnikání lépe než kdokoliv jiný.
Pro cestující je zásadní větší prostor pro lokty, ale pro dodavatele je to rostoucí problém, který může ovlivnit výnosy.
Za tímto sporem je závod v objednávkách letadel s odhadovaným obchodem v příštích desetiletích v hodnotě minimálně 700 miliard dolarů v katalogových cenách, dost na to, aby se vychýlil jazýček vah amerického a evropského exportu.
Jak uvedla v červenci agentura Reuters, rozložení sedadel je přesně to, co pohání bitvu mezi posledními letadly.
Jak Airbus, tak Boeing tvrdí, že dosahují u svých posledních návrhů dvoumotorových dálkových letadel o 20 procent lepší účinnosti než vedoucí představitel trhu v tomto segmentu, model Boeing 777-300ER s 365 sedadly.
Výkonnostní nároky Boeingu závisí zčásti na srovnání designu modelu 777X s 10 sedadly v řadě a konceptu 777 s 9 sedadly v řadě.
Zisk v jednotkových nákladech je oproti 10sedadlovému konceptu oslabený.
„Důvod, proč to Boeing dělá, je, aby napěchoval více sedadel, a učinil svá letadla konkurenceschopnější oproti našim produktům," řekl Kevin Keniston, vedoucí pro pohodlí cestujících ve společnosti Airbus pro Evropu.
Na druhé straně analytici říkají, že kabiny s 10 sedadly v řadě pro existující modely 777 jsou v souladu s tím, že mnoho cestujících je pro hustší rozložení, které může jít ruku v ruce s nižšími poplatky.
„Čtyřicet pět centimetrů široké sedadlo by pro cestující bylo skvělé, ale realitou je, že z podnikatelského hlediska společnosti Airbus je návrh motivován hrozbou modelu 777," řekl odborník na interiér kabiny Mary Kirby, zakladatel a editor portálu Runway Girl Network.
Airbus a Boeing nedodávají sedadla, ale nabízejí leteckým společnostem katalog dodavatelů, aby si mohly vybrat.
Scestovalí prodejci letadel dokonce s sebou nosí měřící pásmo, aby zkontrolovali konkurenční uspořádání.
Zatímco se honosí pohodlím, všichni výrobci také nabízí letadla s vysoce hustým uspořádáním pro nízkonákladové společnosti a regionální cestovatele.
Airbus nabízí model A350 s 10 sedadly v řadě, ale říká, že jej ještě neprodal.
Donedávna Airbus zdůrazňoval potřebu větší úpravy kabiny tak, že nabízel u některých ze svých letadel širší sedadla v uličkách.
Odborníci říkají, že bez podpory jediného dalšího výrobce velkých moderních letadel výzva k novým průmyslovým normám zůstane nevyslyšena, ale může odradit od vlny prodeje 777X.
CME zacílí na televizní byznys.
Propustí téměř čtvrtinu lidí.
Mediální skupina CME bude propouštět.
Do konce roku chce zeštíhlet o tisíc lidí.
Osekat hodlá všechny vedlejší činnosti a zaměřit se chce jen na svůj hlavní byznys, televizní vysílání.
Skupina, která vlastní v Česku televizi Nova a působí také na Slovensku, v Bulharsku, Rumunsku, Chorvatsku a Slovinsku, zaměstnává celkem zhruba 4 500 lidí.
O práci tak přijde téměř čtvrtina lidí.
Mediální skupina provozuje televize v ČR, na Slovensku, v Bulharsku, Rumunsku, Chorvatsku a Slovinsku.
Součástí CME je společnost CET 21, která drží licence pro vysílání televizních stanic Nova, Nova Cinema, Nova Sport, Fanda, Smíchov, Telka a české verze hudební stanice MTV.
Jak moc se úspory dotknou Česka, kde skupina zaměstnává zhruba 650 lidí, a co to bude znamenat pro tuzemskou televizní jedničku TV Nova, zatím jasné není.
"To je předčasné a my to opravdu komentovat nemůžeme," uvedl ředitel komunikace Novy Josef Koukolíček.
Podle informací MF DNES se výrazné propouštění Česku určitě nevyhne, ale zdaleka největší dopad by to mělo mít na personální stavy poboček CME v Rumunsku a dalších zemích.
Oba noví šéfové Novy Christoph Mainusch a Michael Del Nin, kteří nastoupili po dlouholetém řediteli Adrianovi Sarbuovi, během středečního konferenčního hovoru s analytiky hovořili o tom, že chtějí omezit všechny aktivity, které bezprostředně nesouvisí s televizním byznysem.
Je tedy dosti pravděpodobné, že výrazně omezí zejména náklady na výrobu vlastních pořadů, filmařskou a produkční činnost.
Společnosti Google, Samsung a Huawei žalovány kvůli patentům společnosti Nortel
Skupina, která vlastní tisíce patentů zaniklé společnosti Nortel, podala ve čtvrtek žalobu pro porušení patentu proti výrobcům mobilních telefonů včetně firmy Google, společnosti, kterou přelicitovala při dražbě v rámci bankrotu firmy Nortel.
Konzorcium Rockstar, které nakoupilo patenty společnosti Nortel za 4,5 miliardy USD, zažalovalo u amerického obvodní soudu v Texasu společnosti Samsung Electronics, HTC, Huawei a další čtyři společnosti za porušení patentu.
Společnost Rockstar je ve společném vlastnictví firem Apple, Microsoft, Blackberry, Ericsson a Sony.
Google je obviněn z porušení sedmi patentů.
Patenty zahrnují technologii, která pomáhá spojit výrazy vyhledávané na internetu s příslušnou reklamou, uvádí žaloba, což je jádro vyhledávacího podnikání společnosti Google.
Zástupci společností Samsung, Huawei, HTC a Rockstar nebyli ihned k zastižení.
Samsung, Huawei a HTC vyrábějí telefony, které fungují na operačním systému firmy Google Android, který silně konkuruje mobilním produktům společností Apple a Microsoft.
V roce 2011 Google učinil za patenty firmy Nortel výchozí cenovou nabídku 900 milionů USD.
Google svou nabídku několikrát zvýšil a nakonec nabídl až 4,4 miliardy USD.
Poté co byl v boji o patenty Nortel poražen společností Rockstar, získal Google za 12,5 miliard USD společnost Motorola Mobility, což byl obchod motivovaný částečně skupinou patentů společnosti Motorola.
„Navzdory neúspěchu při snaze získat v dražbě patenty, jež jsou předmětem sporu, společnost Google patenty porušovala a nadále porušuje," uvádí se v žalobě.
Společnost Rockstar usiluje o zvýšenou náhradu škody od společnosti Google, protože podle ní dochází k porušení patentu ze strany Google úmyslně, jak tvrdí žaloba.
George Kerevan: Rozdělená Evropa dává Skotům na výběr
Další den, další strašidelný příběh o nezávislosti.
Tentokrát se objevuje varování, že podmínkou pro členství nezávislého Skotska v EU by byl jeho vstup do Schengenu.
To zavdalo příčinu k příběhům o pasových kontrolách v Berwicku a ostnatém drátu podél Hadriánova valu.
Pravda je, že noviny Strathclyde zmínily možné ekonomické výhody volného pohybu se zbytkem Evropy, ale – jak se dalo očekávat – to se do titulků novin nepromítlo.
Nikdo také nezmínil, že členské státy EU tráví množství času tím, že přizpůsobují své úřední zákony, pokud jim to vyhovuje.
Vzhledem k tomu, že Skotsko nyní v Schengenu není, nabídka pokračujícího nesouladu by byla pro Brusel levným ústupkem oplátkou za cokoliv, co od Skotů opravdu chtějí.
Takže je to dost slabý příběh.
A navíc tak starý, že se z něj stala vykopávka. Novinářskou kachnu, že „nezávislost znamená pasové kontroly", jsem slyšel před alespoň 40 lety.
Přesto se v této vousaté povídačce skrývá jedna zajímavá myšlenka.
Proč by se vůbec mělo očekávat, že nezávislé Skotsko bude Evropu poslouchat?
Proč vyměnit londýnský chomout za ten bruselský, obzvláště nyní?
Tohle je skutečný evropský příběh: velký poválečný plán sjednotit Evropu konečně ztroskotal.
Vlivem krize eura je takzvaný Projekt Evropa oficiálně mrtev.
Napříč Evropou získávají vliv strany zasvěcené odporu vůči EU či zrušení eura jako společné měny.
Dokonce i v Německu euroskeptická strana Alternativa pro Německo – založená v tomto roce – přišla jakoby odnikud a už v zářijových federálních volbách ukořistila téměř pět milionů hlasů, čímž z Bundestagu v podstatě „vymetla" Svobodné demokraty (ekvivalent britských Liberálních demokratů).
Na domácí půdě byl vždy odpor k plánu vytvořit federální Evropu.
Současná ekonomická krize se však stala rozhodujícím momentem.
Úspornost diktovaná Německem a Evropskou centrální bankou spolu se svěrací kazajkou navléknutou na národní ekonomiky prostřednictvím lpění na společné měně přivedly mnoho lidí k názoru, že projekt Evropa zašel příliš daleko.
Krize eura má jen málo společného s tím, že národní vlády hospodaří s vysokým rozpočtovým schodkem – to byla pravda jen v případě Řecka.
Spíše jde o systém eura, který blokuje své členy na směnných kurzech výhodných pro německé vývozce – a to si němečtí politici chtějí ponechat.
Bez možnosti devalvace domácí měny má jižní Evropa v oblasti domácí výroby oproti Německu nevýhodu.
Jedinou pomocí je seškrtat příjmy a veřejné výdaje – k čemuž vybízí Německo.
Za současnými problémy s rozpočtem a měnou je hlubší příčina evropské malátné výkonnosti.
V důsledku „zelené" energetické politiky podporované Bruselem – kód pro podporu francouzských a německých firem na náklady spotřebitele – platí evropský průmysl dvakrát více za elektřinu a čtyřikrát více za benzín, než tomu je ve Spojených státech.
Toto je paralyzující nevýhoda v oblasti nákladů, jak jsme již viděli v případě Grangemouth.
Ani veškerá zmrazení platů na světě by neodvrátila zadupání evropského petrochemického průmyslu levnou břidlicovou ropou z USA.
Výsledkem je doutnající vzpoura, obzvláště ve Francii, kdysi nadšeném stoupenci EU.
Po válce politická elita ve Francii viděla EU jako nástroj, který bude Německo držet na uzdě a umožní Paříži postavit se ve světě na úroveň Washingtonu.
Berlín ale už Paříž jako průkazku politické legitimity nepotřebuje a prosadil v Evropě svou vlastní ekonomickou politiku a opotřebovanou francouzskou ekonomiku ponechal svému osudu.
Výsledek: Pravé křídlo Marine Le Penové, protievropská Národní fronta, právě vyhrálo zásadní dodatečné volby a odsunulo vládnoucí socialisty na třetí místo.
Fronta je nyní s 24 % hlasů nejpopulárnější stranou ve Francii – včasné varování pro britské labouristy, že nemohou usuzovat, že štěpení pravice se automaticky kladně projeví na levici.
Jak Le Penová nakládá se svou nově nabytou popularitou mezi bělošskou pracující třídou?
Evropské volby v příštím roce by ráda využila k tomu, aby napříč Evropským parlamentem vytvořila antievropský blok působící proti společné měně.
Pokud si antievropské strany povedou v těchto volbách dobře, což je pravděpodobné, může takový blok poprvé v historii Evropskému parlamentu dominovat.
Mě při tom napadá, že v dohledné době se rostoucí protievropský pocit a postoj proti společné měně spojí a euro zahubí.
EU nezmizí, ale přemění se spíše na něco volnějšího ve smyslu „Evropy (suverénních) národů", již upřednostňoval generál de Gaulle.
Německo a několik jeho satelitních ekonomik si možná euro ponechá, ale Francie a jižní Evropa obnoví své vlastní měny.
Očekávám, že Velká Británie se od tohoto projektu bude distancovat a přimkne se ke Spojeným státům.
Avšak zvýšený zájem Washingtonu o Tichomoří naznačuje, že Británie bude ponechána atlantickému chladu.
A kde bude Skotsko?
Můžeme si vybrat být oblastí (v zásadě) Malé Anglie.
Nebo můžeme bránit své vlastní ekonomické zájmy – do toho spadá i možnost oznámit Berlínu a Bruselu, kdy nás mají nechat být.
Předpokládám, že Skotsko by si v uvolněném uspořádaní Evropy vedlo dobře za předpokladu, že by si uchovalo svou vlastní měnu.
Spolupráce s dalšími podobně smýšlejícími zeměmi by byla jednodušší v nefederální Evropě národů.
V opačném případě bychom si měli vzít příklad z Norska a ponechat si svou ekonomickou nezávislost.
Vláda SNP ve Skotsku je – kupodivu – nejúspěšnější politické hnutí neprosazující úsporná opatření v Evropě, které vyhrálo velkou většinou v roce 2011 díky opozičnímu postoji vůči škrtům, které plánoval (a implementoval) labouristický kancléř Alistair Darling a následující koalice konzervativců a liberálních demokratů.
Bylo by směšné, kdyby nyní Skotsko volilo nezávislost jen proto, aby přijalo úsporná opatření diktovaná Berlínem a Bruselem.
Rodiče intersexuálních dětí mohou zvolit „neurčité pohlaví"
Německo se stalo prvním evropským národem, který uznává třetí pohlaví u dětí narozených s nejednoznačným pohlavním ústrojím.
Novorozené děti už nebudou řazeny pouze buď k mužskému, nebo ženskému pohlaví.
Nový zákon od rodičů nepožaduje, aby pro takové děti uvedli kterékoli pohlaví, a umožňuje jim na jejich rodných listech uvést pohlaví jako „neurčité" nebo „nespecifikované".
Cílem zákona je přestat tlačit na rodiče, aby se u svého dítěte ukvapeně rozhodli pro operaci za účelem určení pohlaví, a bojovat proti diskriminaci těch, kdo jsou intersexuální.
Jedna intersexuální osoba podle BBC po mnoha letech řekla: „Nejsem ani muž, ani žena."
Zůstanu slátaninou vytvořenou lékaři, pohmožděná a zjizvená.
Odhaduje se, že každý rok se z 2000 dětí narodí jedno, které není ani chlapec, ani dívka.
Jsou intersexuální, součástí skupiny asi 60 skutečností, které spadají do diagnózy poruch pohlavního vývoje, zastřešující termín pro ty, kdo mají atypické chromozómy, pohlavní žlázy (vaječníky nebo varlata) nebo neobvykle vyvinuté genitálie.
Intersexuální mohla být Wallis Simpsonová.
Určování pohlaví ještě není zcela pochopeno, ale většina odborníků ve Spojených státech říká, že když nelze určit pohlaví, je lepší použít nejlepší dostupné informace a určit je, místo aby se čekalo a sledoval se psychologický a fyzický vývoj dítěte do té doby, než se provede operace, pokud vůbec.
Newyorský psychiatr doktor Jack Drescher, který se specializuje na problémy s určením pohlaví, řekl, že nový německý zákon „vypadá jako dobrá věc".
Intersexuální děti představují etické dilema.
„Některé osoby jsou v život ohrožujícím stavu, který vyžaduje operaci, ale u většiny dětí to tak není," řekl.
Určení pohlaví lze provést bez operace a pak se může počkat, jak se identita vyvíjí.
Znalost toho, jak se u dítěte vyvine pohlavní příslušnost, není příliš přesná.
Nikdo neumí odpovědět na otázku, proč se to děje.
Je to jako záhada, proč jsou někteří lidé homosexuálové.
Zpráva předaná Evropskému výboru v roce 2011 popsala intersexuální osoby jako odlišné od transsexuálních nebo transgenderových lidí, protože jejich status není vázán na pohlaví, ale na jejich biologickou stavbu, která není výhradně ani mužská, ani ženská, ale typicky se skládá s obou a nelze ji jasně definovat jako ani jednu z nich.
Tyto rysy se mohou projevit v sekundární pohlavní charakteristice, jako je svalový objem, vlasový porost, poprsí a postava, v primární sexuální charakteristice, jako jsou rozmnožovací orgány a pohlavní ústrojí, nebo v struktuře chromozómů a hormonech.
Tato zpráva také poskytuje přehled o diskriminaci, kterou zažívají intersexuální a transsexuální lidé v pracovní oblasti, a také úrovně obtěžování, násilností a předsudků.
Chlapci neodpovídající žádnému pohlaví nyní mají zvláštní tábor.
Austrálie a Nepál již dospělým dovolují označit v oficiálních dokumentech mužské, ženské nebo „třetí pohlaví".
Norrie May-Welby, 52letá Australanka, se v červnu stala celosvětově první uznanou „bezpohlavní" osobou, když vyhrála soudní odvolání, aby si mohla do konce života ponechat status „neurčitého" pohlaví.
Podle Ministerstva vnitra budou mít německé pasy kromě M (muž) a F (žena) i třetí označení, X, a to pro intersexuální osoby.
V sousední Francii je podle zpravodajské reportáže na France 24 problematika pohlaví stále ještě kontroverzní.
V roce 2011 desítky francouzských zákonodárců z této silně katolické země podepsaly petici za to, aby ze školních učebnic byla odstraněna „teorie o pohlaví".
Americké webové stránky Catholic online se vůči německému zákonu také vymezily a napsaly: „S tím, jak je svět vláčen k novému stavu, kdy pohlaví je otázkou volby, ale sexuální aktivita nikoliv, převracíme naruby dva další pilíře civilizace."
Jedna matka novorozeněte z Marylandu také řekla pro Baby zone, že by raději viděla, aby se dětem přidělilo pohlaví při narození.
„Rodičovství samotné je stresující i bez dalších omezení, zvláště pak pokud neznáte pohlaví svého dítěte," vyjádřila se pro webové stránky týkající se rodičovské péče.
Děti potřebují stabilitu a jistotu.
Historicky se děti s jak mužským tak ženským pohlavím nazývaly hermafrodité, a to podle pohledného Řeka, který měl dvojí pohlaví.
A asi deset let nazpátek se lékařská komunita domnívala, že pohlaví je něco jako tabule, která se může smazat a zase překreslit.
Ale nyní mnozí zpochybňují etický základ operace s tím, že pohlavní příslušnost je komplexní záležitostí a lékaři se někdy mohou rozhodnout nesprávně, protože nevědí, jak se vzhledem ke svému pohlaví budou děti cítit, až vyrostou.
„V polovině 20. století se tomu říkalo psychiatrická pohotovost," řekl Drescher.
Když se tyto děti narodily, nevolali jste psychiatra, ale chirurga.
Přetrvávající teorie o tom, jak zacházet s dětmi s nejednoznačným pohlavím, byla předložena doktorem Johnem Moneyem na Univerzitě Johnse Hopkinse, který zastával názor, že pohlaví je poddajné.
Vytvořil nový pojem „pohlavní příslušnosti" a argumentoval, že sociální příčiny a vlivy prostředí – jak rodiče své dítě vychovali – působily na dětské geny a hormony a utvářely dítě bez ohledu na to, zda byl identifikována jako muž, nebo žena.
Ale v jednom případu z roku 1966, známým jako „John/Joan", se jeho teorie stala spornou.
Rodičům chlapce, jehož penis byl poškozený kvůli špatně provedené obřízce, doporučil, aby své dítě nechali zcela vykastrovat, odstranili i jeho varlata a vychovali jej jako dívku.
„Média prezentovala tento případ jako úspěšný případ přeměny, ale skutečnost byla jiná," řekl Drescher.
Když bylo chlapci 15 let, nechal se přeoperovat zpět na chlapce a oženil se se ženou.
Ve 38 letech však spáchal sebevraždu.
Drescher řekl, že někteří lékaři „tento model používají" dodnes.
Ale v 90. letech, s příchodem internetu, se přeživší těchto operací objevili „nespokojení s výsledkem".
Byl to případ i Jima Bruce, 36letého spisovatele z Montany, který se narodil s mužskými chromozomy, ale nejednoznačným pohlavním ústrojím.
Lékaři si nebyli jistí tím, zda má velký klitoris, nebo malý penis, a byli přesvědčeni, že jako muž by nikdy nemohl žít „uspokojivým životem".
A tak krátce po jeho narození v roce 1976 byly Bruceovi chirurgicky odstraněny vnější orgány a varlata a byl vychován jako dívka.
Ve 12 letech dostal ženské hormony.
„Věděl jsem, že nejsem dívka," řekl pro ABCNews.com.
Byl jsem nešťastný, ale bylo velmi těžké se na to ptát.
V 18 byl poslán na plastiku pochvy.
Ale protože byl deprimovaný a věděl, že něco není v pořádku, požádal o lékařské záznamy.
To, co našel, bylo děsivé.
Po narození jsem byl sterilizován a nikdo mi nikdy nic neřekl.
Bruce se narodil s poruchou vývoje pohlaví (DSD), která tělu bránila produkovat dostatečné množství testosteronu, aby se mohlo správně vyvinout jeho pohlavní ústrojí.
Poté, co se dozvěděl pravdu, se změnil zpět na muže, bral dávky testosteronu a nechal si odstranit poprsí,
Operace způsobily jeho neplodnost.
Dnes zastupuje jiné v organizaci nazvané Interface Project a snaží se normalizovat vnímání těch, kdo jsou intersexuální.
Avšak Anne Tamar-Mattisová, ředitelka právní skupiny Advocates for informed choice (zastánci informované volby) se sídlem v Kalifornii, se obává, že německý zákon „vyzývá k cejchování a stigmatům".
„Mnoho aktivistů se obává toho, že německý zákon dosáhne toho, že povzbudí rodiče, aby udělali rychlé rozhodnutí a vyberou pro dítě ‚neurčité‘," uvedla.
Bojíme se, že to vybídne k intervenci.
Domníváme se, že lepší je přidělit mužské nebo ženské pohlaví a pak čekat.
Ale nevíme, jak zákon nakonec vyzní, takže vše, co můžeme dělat, je spekulovat.
Tamar-Mattisová řekla, že její organizace podporuje australský zákon, protože „dovoluje dospělým vybrat si být zařazen do třetího pohlaví".
„Dospělý by měli být schopni učinit o právně platném pohlaví vlastní rozhodnutí," řekla.
Německý zákon se chystá přidělit jej při narození.
To je bitva, kterou by v tomto okamžiku malé dítě svést nemělo.
Až vyrostou, mohou o svém vlastním těle učinit vlastní rozhodnutí.
Ale doktorka Arlene Baratzová, radioložka hrudníku z Pittsburghu, která má dceru s poruchou pohlavního vývoje a pomáhá stovkám jiných v podpůrné skupině, řekla, že německý zákon „udělí pravomoci" jak rodičům, tak dětem.
Dcera Baratzové, Katie, se narodila s mužskými chromozomy, ale má DSD zvanou syndrom necitlivosti na androgeny.
Protože její androgenní receptory jsou vadné, vyvinuly se u Katie ženské rysy.
Má vagínu, ale nemá dělohu a vaječníky.
Nyní je 29letá Katie vdaná a v rámci studií na univerzitě v Pennsylvánii pracuje jako stážistka na dětské psychiatrii.
Přestože je neplodná, doufá, že se stane rodičem prostřednictvím adopce nebo náhradního mateřství.
„Zákon dá rodičům určitý prostor, aby se svým rozhodnutím nespěchali," řekla Baratzová.
Dává jim to čas provést určité testy a rozmyslet si to a dává jim to čas, než napíšou „muž" nebo „žena".
V tomto ohledu je vše v pořádku – své dítě vychováváte a milujete jej.
Máte úžasné dítě a radujete se z toho.
Nemusíte spěchat s operací, která je nezvratná.
„Přináší to možnost zapojit do rozhodování i dítě a odnímá úzkost, která rodiče svazuje, protože nemají jistotu, že dělají správnou věc," řekla.
Nakonec se dítě rozhodne, s jakým pohlavím se více ztotožňuje – a to je skvělá věc.
Dává to dětem pravomoc učinit své vlastní rozhodnutí.
Pták byl letecky dopraven z vrtné plošiny v Severním moři a vypuštěn zpět do přírody
Pták byl dopraven na pobřeží poté, co byl nalezen vyčerpaný na ropné plošině v Černém moři, a vypuštěn zpět do volné přírody.
Jeden chřástal byl minulý měsíc vrtulníkem převezen do Aberdeenu poté, co jej předtím ošetřovala skotská společnost SPCA v záchranném středisku, dokud se neuzdravil.
Provozní centra Colin Seddon řekl: „Tento chřástal pravděpodobně migroval ze severní Evropy, když jej nad Severním mořem zachytil silný vítr."
Podle všeho mu došly síly a útočiště našel na ropné plošině.
Pan Seddon dodal: „Nebyl schopen znovu vzlétnout, takže nás kontaktovali se žádostí o pomoc."
V době, kdy byl chřástal vypuštěn, byl v dobré kondici a zdráv.
Znojmo začíná s rekonstrukcí stadiónu
Na začátku listopadu začne ve Znojmě rekonstrukce fotbalového stadiónu.
Ve čtvrtek si stadión přebírali stavbaři, kteří provedou rekonstrukci trávníku.
Rekonstrukce městského stadiónu ve Znojmě je rozdělena do čtyř etap tak, aby vyhovovala normám pro první fotbalovou ligu.
Karel Drábek: Uhlířský vrch - jedna z našich nejmladších sopek.
Uhlířský vrch je nápadný kopec 3 km jihovýchodně od Bruntálu.
Spolu s několika dalšími je dokladem sopečné činnosti v Nízkém Jeseníku v době (z geologického hlediska) nedávné.
Poslední erupce zde byly ještě na začátku čtvrtohor.
Při pohledu z větší vzdálenosti je na vrcholu Uhlířského vrchu nápadný bíle omítnutý barokní poutní kostel Panny Marie Pomocné, vystavěný v letech 1755 - 1765.
Nahradil původní dřevěnou poutní kapli.
Hostinec, který stál vedle kostela, se nezachoval.
Krátce po dokončení kostela byla vysazena alej ze čtyř řad lip, dlouhá asi 1 km.
Křížová cesta na Uhlířském vrchu je již třetí verzí, původní zde stála po roce 1916, druhá, z roku 2001 vydržela jen do roku 2004.
Na patnácti zastaveních jsou dřevěné plastiky, které zhotovil místní umělecký řezbář František Nedomlel.
Použil různých druhů dřevin z oblasti Nízkého Jeseníku.
Podobně podstavce z hornin ze zdejší oblasti tvoří zajímavou geologickou exposici.
Na každém zastavení je uvedeno i jméno sponzora.
Uhlířský vrch je zbytkem mladé sopky.
I když se údaje z radiometrických měření stáří poněkud liší, poslední erupce zde byla asi před 1,5 milionem let.
Je tedy mladší než Velký Roudný (stáří 3,3 milionu let) a starší než Venušina sopka (stáří 0,8 milionu let).
Sopka se zrodila explozí.
Při ní vyvrhla značné množství sopečného popela spolu s úlomky hornin z podloží, které vypálením získaly červenohnědou barvu.
V závěru této fáze vytekla na povrch láva - dnes je to vrstva pórovitého čediče až 13 metrů mocná.
Druhá erupce vyvrhla červené, hnědočervené a místy až černé tufy.
Jejich vrstva je mocná až 50 metrů a její část je přístupná ve stěně lomu.
V tufech jsou nápadné sopečné pumy velké až 1 metr. I druhá erupce byla zakončena výlevem lávy.
Na závěr činnosti ze sopky vytekla láva, která dnes tvoří až 50 m mocnou vrstvu struskovitého čediče.
Sopky, u kterých se střídá vyvrhování sopečného popela s výtoky lávy jsou nejčastějším typem sopek.
Protože jsou vlastně složené z vrstev, dostaly název stratovulkány.
Původní sopečný kužel podléhal postupně erozi.
Ohrožen byl však až těžbou hornin v lomu na jižní straně.
Nejintenzivnější těžba zde probíhala v letech 1953 - 1962.
Tufy se přidávaly do betonu, který byl pak lehčí a měl lepší tepelně izolační vlastnosti.
Těžbu se podařilo pod tlakem odborníků i veřejnosti zastavit a tím zachovat toto unikátní místo.
Problém je však v pórovitosti a malé soudržnosti hornin, které rychle zvětrávají, rozpadají se a sesouvají po svahu dolů.
Lom tak poměrně rychle mizí.
Aby byla situace ještě komplikovanější, je teplý, jižně orientovaný svah ideálním místem pro některé vzácné druhy rostlin a živočichů.
Náprava je tedy problematická, ale časem bude nutno vybrat a udržovat charakteristický geologický profil.
Není to nic nového, podobné profily se udržují na řadě důležitých lokalit.
Na Uhlířský vrch se dostanete po zelené turistické značce z Bruntálu, případně ze Slezského Kočova.
Automobilisté mohou použít neplacené parkoviště na začátku lipové aleje, kde začíná i krátká naučná stezka.
Opilec polil celý dům benzinem: Hrozil, že ho podpálí i s vlastní rodinou!
Napětí se zvyšovalo, strach se stupňoval.
Muž začal hrozit, že celý dům podpálí.
Na místo proto vyjely všechny dostupné policejní hlídky v okolí, stejně jako jednotka hasičů z Mladé Boleslavi a jednotka sboru dobrovolných hasičů.
Na místo dorazil i policejní vyjednavač, který se muži snažil jeho iracionální chování vymluvit.
Muž nadále hrozil, že dům podpálí.
Do domu tak musela vniknout zásahová jednotka, která muže zneškodnila a spoutala.
Agresor pak skončil na vyšetření v mladoboleslavské nemocnici, odkud byl převezen na protialkoholní záchytnou stanici.
Hasiči nakonec dům politý benzinem zasypali sorbentem, který později uklidili.
Z domu byla kromě osob zachráněna navíc také všechna domácí zvířata.
Na policejního vyjednavače muž nedal, vydalo se tak za ním komando.
Hněv nad rozsudkem vyneseným nad osnovatelem bombového útoku na Bali
Přeživší a příbuzní 202 osob zabitých v bombovém útoku na Bali v roce 2002 rozezleně reagovali na rozsudek vynesený nad posledním z osnovatelů, kteří byli postaveni před spravedlnost, a řekli, že Umar Patek měl být popraven.
Patek, který téměř 10 let strávil na útěku jako jedna z nejhledanějších osob v jihovýchodní Asii, byl včera odsouzen k 20 letům vězení za to, že sestavil výbušná zařízení, která byla použita při bombovém útoku.
Za 15 let by mohl být podmínečně propuštěn.
Tento 45letý muž byl shledán vinným z hromadné vraždy při útoku na dva noční kluby v populární turistické oblasti Kuta, po kterém zůstalo 202 lidí mrtvých, včetně 88 Australanů, a mnoho zraněných.
Byl také shledán vinným v několika dalších bodech obžaloby souvisejících s terorismem, včetně série bombových útoků na kostely v Indonésii na Štědrý večer roku 2000.
Obžaloba požadovala doživotí, přestože mohla trvat na tom, aby muž s přezdívkou „Demolition man" (bourač) díky své pověsti odborníka na výrobu výbušnin dostal trest smrti.
Toto rozhodnutí znovu oživilo bolestivé vzpomínky June Corteenové, matky z Perthu, která při ničivém útoku spuštěném Patekem a dalšími osnovateli před téměř deseti lety ztratila svá 39letá dvojčata Jane a Jenny.
Se slzami v očích řekla, že Patek měl být odsouzen k smrti.
Opravdu si myslím, že by měl jít ve stopách těch ostatních.
Pro agenturu AAP paní Corteenová řekla: „Měl by být postaven před popravčí četu."
Každý den musím žít s tím, že neuvidím další vnoučata a své dcery.
Klub Sari byl srovnán se zemí, když byla 12. října 2002 krátce po 23. hodině odpálena silná nálož umístěná ve venku zaparkované dodávce.
Peter Hughes byl v baru Paddy, kde jen o 20 sekund dříve sebevražedný atentátník odpálil batoh naplněný výbušninami.
V důsledku výbuchu upadl na měsíc do kómatu, a zatímco byl udržován při životě, třikrát lékařům „zemřel".
Pan Hughes řekl, že Pateka by měl potkat stejný osud jako tři ostatní členy teroristické buňky Džamá islámíja zodpovědné za masakr – Amroziho, Muchlase a Imáma Samudru –, kteří byli popraveni před čtyřmi lety.
Tenhle chlapík by měl dostat trest smrti jako nikdo.
Držet ho naživu... žádný důvod, proč ho držet naživu, prostě není.
Dostat 20 let za to, že 202 lidí zabil a stovky dalších zranil, zas tak moc není.
Patek stál před soudem jako poslední z atentátníků na Bali.
Zatčení se vyhýbal téměř deset let, ale nakonec byl v lednu 2011 dopaden v pákistánském městu Abbottábád, kde o necelé čtyři měsíce později americké síly zabily bývalého vůdce Al-Káidy Usámu bin Ládina.
Během soudu agent FBI ve svém svědectví prohlásil, že zprávy zpravodajských služeb odhalily, že Patek byl v Pákistánu, aby se setkal s bin Ládinem ve snaze znovu navázat spojení mezi teroristickými skupinami z jihovýchodní Asie a Al-Káidou.
„Nevzdal se dobrovolně," řekla paní Corteenová.
Do dnešní doby nepocítil lítost za to, kolik zármutku způsobil druhým.
Verdikt přichází před 10. výročím útoku, které bude později tento rok a ke kterému budou patřit ceremonie na Bali a v Austrálii.
„Tento rok uvidíme hodně slz," řekla paní Corteenová.
Patek se ještě vůči rozsudku může odvolat.
Papež František jmenuje v únoru první kardinály
Vatikán ve čtvrtek oznámil, že papež František 22. února poprvé jmenuje nové kardinály katolické církve.
Kardinálové mají v duchovenstvu katolické církve nejvyšší pozici hned po papeži a jsou těmi, kdo papeže volí, takže František ustanoví svou první skupinu mužů, kteří nakonec pomohou vybrat jeho nástupce.
Nyní je 201 kardinálů.
Jakmile však kardinál dosáhne věku 80 let, již se nemůže účastnit volby papeže – skupina se tak zmenšuje na 120 volících kardinálů.
V prohlášení oznamujícím tuto zprávu páter Federico Lombardi, mluvčí Vatikánu, řekl, že před slavnostním povýšením nových kardinálů se bude konat shromáždění současných kardinálů známé jako konzistorium.
„Papež František se rozhodl sdělit své rozhodnutí svolat únorové konzistorium předem, aby se usnadnilo plánování ostatních shromáždění, která vyžadují účast kardinálů z různých částí světa," řekl Lombardi.
Jack Valero z listu Catholic Voices řekl, že počet volících kardinálů do února pravděpodobně klesne.
Řekl, že papež obvykle jmenuje tolik kardinálů, kolik je třeba, aby se počet volitelů zvýšil znovu na 120, a tolik kardinálů přesahujících věk 80 let, kolik chce.
Konzistorium příští rok bude významné, protože bude prvním poté, co byl František v březnu tohoto roku zvolen, řekl Valero.
V tuto chvíli se projevuje určitá orientace na Evropu Evropě a především Itálii.
„Bude zajímavé sledovat, zda nový papež nominuje kardinály ze zbytku světa, aby obnovil rovnováhu," řekl.
Čtyřicet procent římských katolíků je v Jižní Americe, ale mají jen nepatrný počet kardinálů.
Bude se také jednat o první volbu kardinálů od té doby, co František ustanovil Radu kardinálů, skupinu osmi kardinálů z celého světa, kterým dal za úkol najít způsoby, jak reformovat církev.
V minulosti papež rozhodoval vše sám za sebe.
„Nyní František vybral těchto osm kardinálů, aby mu pomohli," řekl Valero.
Řekl, že je „docela možné", že tyto kardinály papež požádá o radu.
V této situaci jsme ale předtím nebyli – je to naprostá novinka.
Valero řekl, že papežové tradičně povyšovali na pozici kardinálů biskupy z velkých míst, ale František je „plný překvapení – takže nevíme, koho jmenuje".
Oznámena série závodních Land Roverů
Interiér má závodní sedadla a šestibodové bezpečnostní pásy a také interkomunikační zařízení.
Na výběr jsou zdokonalené brzdy, servisní balíček zajišťující přístup k mechanikům Bowler Works, logistická podpora a uskladnění vozidla mezi jednotlivými závody.
Drew Bowler, technický ředitel Bowler Motorsport, řekl: „Účastníci závodů, kteří přicházejí na Bowler, se změnili."
Ne všichni jsou zkušenými závodníky, ale jsou to lidé, kteří chtějí vzrušení a dobrodružství a také dosažitelnou cestu k závodům světové třídy.
Jsme rádi, že jim tuto cestu ve spolupráci s Land Rover a MSA můžeme nabídnout, a věříme, že tento formát nabízí nový způsob, jak zažít různé závodní disciplíny v Británii a zámoří, a že připraví soutěžící na tvrdost a realitu závodů Rally Raid.
Vývoj vozu Defender Challenge jsme si opravdu užili – bude to opravdu vzrušující soutěž.
Defender Challenge navíc v únoru nabídne školící a testovací den a také možnost soutěžit v pouštních závodech na severu Afriky a Středním východě.
Žijící legenda Wayne Shorter uzavře přístí týden Struny podzimu
Saxofonový velikán a legenda jazzové scény Wayne Shorter udělá příští středu tečku za 18. ročníkem festivalu Struny podzimu.
Shorter vystoupí 6. listopadu ve Velkém sále Lucerny společně se svým kvartetem ve složení Danilo Perez, John Patitucci a Brian Blade.
Ve druhé půlce večera se k Shorterovi přidá se spontánní jazzovou improvizací PKF - Prague Philharmonia pod vedením Martina Kumžáka.
V Shorterových úpravách pro symfonický orchestr zazní skladba Pegasus z novinkového alba Without A Net, stejně jako jeho starší skladby Lotus a Prometheus Unbound.
Ačkoliv letos v srpnu oslavil osmdesáté narozeniny, je Shorter stále plný sil, což dokazuje i to, že pražský koncert na Strunách podzimu odstartuje jeho světové turné.
Wayne Shorter vstoupil do světa hudby před více než šedesáti lety.
Výčet interpretů, s nimiž spolupracoval, sahá od Milese Davise přes Herbieho Hancocka, Joni Mitchell až po Carlose Santanu.
Na své hudební cestě se potkal i s českým hudebníkem Miroslavem Vitoušem a vídeňským rodákem Joem Zawinulem, se kterými v legendárních Weather Report po více než jednu dekádu udávali směr nového stylu fusion.
Posledních třináct let vystupuje zejména s Wayne Shorter Quartet.
Jakousi afterparty po festivalu bude ještě klubová noc Spotlight, která se uskuteční 9. listopadu v klubu Roxy/NoD.
Vedle charismatické zpěvačky Andrey Triany se tuzemskému publiku představí manchesterské trio Go Go Penguin se svým jazzem ovlivněným elektronikou a mladý jazzový talent Ian Mikyska, který přiveze elektro-jazzovou formaci Profound Bass inspirovanou tanečními styly.
Tajné války: Sýrie, Libye a Írán.
Školení pro Obamu, jak se má bombardovat Sýrie.
Americké komanda v Libyi.
TOP GUN v Perském zálivu.
Izraelci přesně předvedli, jak má vypadat bombardování Sýrie.
Bez zbytečného humbuku, vyhrožování a milionů prohlášení vyslali letadla, ty zasáhla cíl a vrátila se.
Aniž by se nechali ukolébat oficiálním odstraňováním chemických zbraní v Sýrii.
Celou akci odmítají potvrdit a už se k tomu nevyjadřují.
Přesný opak zmatené a velkohubé, činy nepodepřené Obamovy syrské politiky.
A nejuspokojivější na celém útoku bylo to, co Izraelci bombardovali.
Nenechte se zmást médii jejich tvrzeními, že byla bombardována "syrská základna" nebo "dodávky pro Hizbaláh".
Nedávno jsem tady psal o tom, že zatímco pomoc USA sekulárním povstalcům v zemi zůstává jen na rétorické rovině, tak Rusko vesele dál dodává zbraně Sýrie.
A právě čerstvá dodávka ruských raket vyložená v přístavu Latákija se stala terčem izraelského náletu.
Jasný vzkaz.
A všimněte si, Izrael opět bombardoval Asadův režim, nikoliv povstalce, ačkoliv by to podle populárních internetových teorií mělo být naopak.
Americká vláda vyznamenala 2 členy spaciálních jednotek, pravděpodobně Delta force.
Netušilo se až dosud, že se vyznamenali během útoku na americký konzulát v Bengází.
Je známa hrdinská smrt dvou bývalých příslušníku SEALs, kteří hájili areál CIA ve městě, podle mě se jednalo o příslušníky tajného komanda CIA, které je tvořena bývalými vojáky.
Dlouho se spekulovalo, co dělali SEALs na konzulátu nebo dokonce v jinde umístěné rezidenci CIA.
Nyní je to jasnější.
Každopádně informace, že CIA má v Libyi své úřadovny chráněné kulometnými hnízdy (právě na jednom takovém oba členové SEALs zahynuli po zásahu minometem), je poměrně překvapivá.
Ale ještě překvapivější jsou informace o oněch dvou dosud neznámých hrdinech.
Ti byli součásti amerického komanda v Tripolisu, a jakmile dostali zprávu o útoku v Bengází dobrovolně se přihlásili k zásahu a společně s pěti soukromými kontraktory si prostříleli cestu do areálu CIA v Bengází.
Obamovu administrativu blamuje fakt, že během onoho útoku nebylo ono komando nasazeno oficiálně a celé a že se prostě váhalo co dělat.
Velitel komanda, tak bez rozkazů zřejmě uvolní tyto dobrovolníky.
Každopádně to, že v zemi působí ne jednorázově, ale trvale americké komanda, agenti CIA a soukromí kontraktoři je celkem zajímavá informace.
A to vzhledem k tomu, že se až do nedávna oficiálně nic takového nepřiznávalo a i teď se mluví jen o jakési poradenské misi NATO v Libyi.
Je ale dobře, že se USA i když polovičatě snaží potírat terorismus v Libyi.
I když k vyřešení celostátní situace by to chtělo pomoc mnohem větší.
Posledním místem tajného a permanentního konfliktu, o kterém dnes chci psát je pobřeží Íránu.
Není to tak dávno, co média téměř opěvovala íránské vzdušné síly za stíhání amerických dronů.
Málo je však známo to, jak Američané své drony účinně chrání.
Samozřejmě pokud se náhodou podaří objevit svůj dron ve vzdušném prostoru, nedá se s tím nic dělat.
Pokud je však objeven Íránci dron v prostoru mezinárodním, je situace zcela jiná.
A tak se stalo, že íránský letoun F-4 Phantom pronásledoval americký dron v mezinárodním prostoru nad mořem, kdy došlo možná k prvnímu ostrému nasazení americké super stíhačky F-22 Raptor v historii.
Ten podletěl Phantoma, aby opticky ověřil jeho výzbroj, aniž by ho Phantom zaregistroval na radaru nebo si jej prostě všiml a pak když se najednou objevil u něj a vyzval íránského pilota k návratu domů, ten bez reptání poslechl.
Není se co divit, když Phantom je letoun americké výroby, který však pamatuje válku ve Vietnamu.
S Raptorem se nemůže srovnávat.
Soud zablokoval nařízení týkající se postupu zastavování a prohledávání osob policejním oddělením v NY
Federální odvolací soud ve čtvrtek zablokoval soudní nařízení požadující změny v programu zastavení a prohledání osob na policejním oddělení v New Yorku a soudkyni z případu odvolal.
Druhý americký odvolací federální soud řekl, že rozhodnutí soudkyně Shiry Scheindlinové bude odložené až do rozhodnutí o odvolání, které město podalo.
Soudkyně v srpnu rozhodla, že město porušilo Ústavu tak, že realizovalo svůj program zastavování a dotazování lidí.
Město její závěry a její opravná nařízení napadlo, včetně rozhodnutí přidělit dozor, který by policejnímu oddělení pomohl změnit své postupy a svůj školící program s nimi spojený.
Odvolací soud vyslechl v úterý argumenty pro požadované odložení.
Odvolací soud řekl, že soudkyně musí být z případu odvolána, protože se dostala do konfliktu s pravidly chování pro soudce, a to tím, že jako soudkyně nejednala podle požadavku vyhnout se zdání podjatosti, částečně kvůli sérii rozhovorů s médii a veřejným prohlášením, kterým otevřeně reagovala na kritiku soudu.
Soudkyně rozhodla, že policejní úředníci porušili občanská práva desetitisíců lidí, když se neprávem zaměřili na černochy a Hispánce v rámci svého programu zastavení a prohledání osob.
Ustanovila nezávislý dozor, aby dohlížel na hlavní změny včetně reformy v postupech, školení a dozoru, a nařídila spuštění pilotního programu za účelem testování kamer nošených na těle v některých oblastech, kde dochází k nejčastějšímu zastavování osob.
V srpnu město New York odsouhlasilo ukončení metody uchovávání jmen a adres lidí, jejichž případy byly po policejním prohledání zamítnuty.
Ústní zdůvodnění odvolání města je naplánováno někdy po 14. březnu 2014.
Taktika zastavování a prohledání osob kritizovaly řady ochránců občanských práv.
V určité formě existuje zastavování a prohledání osob už asi řadu desetiletí, ale zaznamenané prohlídky pod správou nezávislého starosty Michaela Bloomberga dramaticky narostly na rekordní počet 684 330 v roce 2011, ve většině případů šlo o černochy a Hispánce.
V roce 2004 sepsali čtyři muži, kteří všichni patří mezi menšiny, žalobu, jež se stala případem skupinové žaloby.
Zastánci změn programu zastavování a prohledání osob prováděném policejním oddělením v NY tvrdí, že změny ukončí nespravedlivé praktiky, zvýší důvěryhodnost a efektivitu policejního sboru a mohou ovlivnit to, jak tyto postupy používají jiná policejní oddělení.
Oponenti tvrdí, že změny sníží policejní morálku, ale ne zločinnost, a že se tím promrhají peníze, ale nevyřeší se širší problém, kdy je policejní sbor pod tlakem poté, co se za poslední dekádu snížily jeho počty o několik tisíc osob.
Soudkyně poznamenala, že neukončila praktiku zastavování a prohledávání osob, která je ústavní, ale reformovala způsob, jakým prohlídky policejní oddělení v NY zavedlo.
Centrum CDC vydalo pro školy směrnice ohledně alergie u dětí
Ve středu Centrum pro prevenci a kontrolu chorob (CDC) vydalo soubor směrnic, které mají pomoci v případě dětských alergií na potraviny ve škole.
Jedná se o první soubor takových směrnic, které vláda USA vydala, a to kvůli tomu, že počet dětí školního věku, které trpí alergiemi na potraviny, stoupá.
Jedno z 20 dětí ve Spojených státech má alergii na potraviny.
Centrum CDC zjistilo, že výskyt alergií na potraviny u dětí stoupl mezi lety 1997 a 2007 o 18 procent.
Směrnice obsahují pro školy informace o tom, jak učitelský sbor a personál uvědomit o dětských alergiích na potraviny a jak na alergickou reakci, pokud nastane, reagovat.
Také školám doporučuje mít k dispozici adrenalin – nejčastěji se používá automatický injektor značky EpiPen –, aby byly schopné reagovat na potenciálně životu nebezpečnou přecitlivělost.
Státní zákonodárné orgány nedávno aktualizovaly pravidla, která školám umožňují skladovat adrenalin jednodušeji.
Zpráva také obsahuje seznam typických symptomů objevujících se v rozhovorech s dětmi, které mají alergickou reakci.
Dítě může říct: „Je to, jakoby mi někdo píchal do jazyku", „Mám pocit, že mám na jazyku chlupy" nebo „Svědí mně jazyk".
Jak Tipsport (ne)maže osobní údaje.
Před více než rokem, jsem na stránkách Tipsport.cz provedl registraci.
Tu jsem ale následně nedokončil, protože na pobočce zrovna seděl někdo, kdo registraci z internetu neuměl dokončit.
A protože se mi nechtělo jezdit na jinou pobočku, registrace propadla, pak jsem se přestěhoval a díky tomu se mi změnila adresa i číslo občanského průkazu.
Když jsem chtěl registraci dokončit později, bylo mi řečeno že to nejde, protože mám jiný číslo OP, adresu a že to prostě dokončit nejde a že mám požádat o výmaz údajů a provést novou registraci.
To jsem tedy udělal a 24.10.2013 jsem napsal na technickou podporu že žádám o výmaz všech svých osobních údajů z databáze podle platného zákona na ochranu osobních údajů.
Na to mi duhý den napsala technická podpora že mám registraci dokončit na pobočce.
Tím začal maraton e-mailů na technickou podporu, kde nakonec po 4. urganci 25.10. napsali, že osobní údaje na moji žádost vymazali.
Člověk by si tedy řekl, že by mohl provést onu novou registraci a tady začaly opět problémy nejdříve mi to napsalo že moje uživatelské jméno je již obsazeno (chápu nebylo smazáno - nejedná se o osobní údaj, nakonec ale vyřadili i toto).
Použil jsem tedy jiné uživatelské jméno a vyskočilo na mě že moje osobní údaje již mají uloženy, abych dokončil registraci na pobočce (jak mohou mít uloženo něco co tvrdí že vymazali?), kontaktoval jsem tedy opět technickou podporu.
Na můj dotaz jak je to možné mi odepsali, že osobní data skutečně vymazali 25.10. a abych poslal e-mail s onou chybou.
To jsem učinil (včera kolem 15. hodiny) a na to mi dnes odepsali že jsem se registroval týž den (31.10.2013) ve 13.22 a že proto to nejde, protože jsem použil stejné jméno a datum narození.
Co na tom že technickou podporu kontaktuji již týden a řeším s nimi že to stále nejde.
A co na tom, že pokud by byla pravda co tvrdí (jakože není) nemohl by se registrovat nikdo se shodným jménem nebo stejným datem narození pokud již toto je registrováno.
Jen mimochodem v těch 13.22 jsem se skutečně registroval, na stejné jméno a datum narození, ale použil jsem smyšlený e-mail a telefonní číslo a světe div se, objevila se mi stránka že mi na e-mail poslali odkaz pro dokončení registrace.
Jak je to ale možné, když se nelze registrovat na stejné jméno a datum narození?
Asi proto, že Tipsport váže registraci na e-mail a telefonní číslo a data prostě nevyřadil jak tvrdí.
Takže jsem opět toto sdělil technické podpoře že prostě lžou (buď úmyslně a nebo nevědí co píší), protože to co píší není pravda.
Doložil jsem několik screenů že ten problém s registrací už byl ještě před 31.10. takže "falešná" registrace na tohle jednoduše nemá vliv.
Na to mi Tipsport odepsal strohou větu - Je mi líto, ale tím, že už jste znova registrovaný, nemůžeme prověřit Vaše tvrzení.
A komunikaci ukončil.
Respektive opakuje dokola stejnou větu, že se registrace váže na jméno a datum narození.
Nedokážou ani přijmout fakt, že registrace nebyla dokončena kliknutím na onen odkaz v e-mailu a tak vlastně ani neproběhla.
Pokud to tedy shrnu, Tipsport nejen, že nevymazal údaje jak tvrdí, ale ještě lže, když tvrdí opak.
O to horší je, že lze lehce dokázat, jak lžou a snaží se, aby to vypadalo, že chyba je na straně zákazníka.
Mimochodem po uvedení této záležitosti na mém osobním blogu se daly věci trochu do pohybu a z Technické podpory přišel e-mail že záležitost předávají k prověření a budu informován (po týdnu urgencí a dohadování a upozornění na stejnou chybu).
Zabíjení nás mrzí, ale jsme nevinní, hájí se představitelé Rudých Khmérů
Nuon Chea byl číslo dvě v hierarchii Rudých Khmerů a Khieu Samphan je bývalý šéf státu.
Za vlády Rudých Khmerů, která se v letech 1975 až 1979 opírala o směsici maoismu a nacionalismu, přišly o život v důsledku vyčerpání, hladu, nemocí, mučení a poprav více než tři miliony Kambodžanů, tedy nejméně čtvrtina tehdejší populace.
Tomuto veliteli nechvalně proslulé věznice S-21 udělil Mezinárodní trestní tribunál pro Kambodžu v roce 2010 doživotní trest vězení.
Nuon Chea a Khieu Samphan jsou obvinění z genocidy a zločinů proti lidskosti včetně mučení, zotročování a vražd.
Nuon Chea a Khieu Samphan se hájili tím, že věřili, že jednají v nejlepším zájmu národa a netušili, jaký je skutečný rozsah zabíjení.
"Je snadné říct, že jsem měl všechno vědět, všechno chápat a tedy zasáhnout a napravit situaci," prohlásil ve čtvrtek Khieu Samphan před soudem.
Opravdu si myslíte, že jsem chtěl, aby se tohle stalo mému lidu?
Skutečnost je taková, že jsem neměl žádnou pravomoc," dodal.
Nuon Chea uvedl, že nikdy nenařídil kádrům Rudých Khmerů, aby "s lidmi špatně zacházeli nebo je zabíjeli, aby jim odpírali jídlo či páchali genocidu".
Přiznal ale "morální zodpovědnost" za mrtvé.
"Chtěl bych se upřímně omluvit veřejnosti, obětem, jejich rodinám, všemu kambodžskému lidu," řekl.
Pětapadesátiletá Bin Sivla, která za režimu Rudých Khmerů přišla o jedenáct příbuzných, agentuře AFP řekla, že nemůže omluvu Nuon Chea přijmout."
"Lhal nám."
"Jenom chce být zproštěn viny."
"Nestará se o druhé," prohlásila.
"Kdyby nevydal rozkazy, jeho podřízení by nezabíjeli," dodala s tím, že vůdci Rudých Khmerů jsou "horší než monstra".
Před soudem měl stanout také "ministr zahraničí" režimu Rudých Khmerů Ieng Sary, který ale zemřel letos v březnu.
Jeho manželku Ieng Thirith, tehdejší ministryni sociálních věcí, v září 2012 soud shledal neschopnou procesu kvůli demenci.
Vůdce Rudých Khmerů Pol Pot zemřel v roce 1998.
Fantastická zmrzlina, která svítí ve tmě?
Britský podnikatel vyrobil první zmrzlinu, která svítí ve tmě – za použití medúzy.
Charlie Francis využil fluorescenční vlastnosti tohoto mořského živočicha a vyvinul světélkující pamlsek.
Na nápad přišel, když si přečetl odborné pojednání o medúze, a přesvědčil vědce v Číně, aby chemicky vyrobili bílkovinu, která způsobuje světélkování.
Tato zmrzlina reaguje s jazykem konzumenta – zvyšuje hladinu pH v bílkovině a následně způsobuje její záření.
Chris říká, že zmrzlina svítí, když reaguje s teplem vašich úst, a proto čím více lížete, tím jasněji září.
Charlie, zakladatel zmrzlinářské společnosti „Lick me I'm delicious" (olízni mě, chutnám skvěle), říká: „Je to úžasná látka, ale pokud jde o výrobu, jsme na začátku, takže za 200 GBP dostanete asi 2 g této látky."
Bílkovina, kterou ve zmrzlině používáme, reaguje s vaším jazykem při neutrálním pH.
Takže jak vaše ústa bílkovinu zahřívají, zvyšuje se hladina pH a zmrzlina začíná zářit.
Testovali jsme ji během několika posledních měsíců a zdá se být skvělým nápadem pro oslavu Halloweenu, protože způsobuje tento fantastický zářivý efekt.
Je pravděpodobně tou nejdražší zmrzlinou, kterou jsem kdy vyrobil, protože světélkování medúzy je čtyřikrát dražší než zlato.
A tak mě každý kopeček stojí asi 140 GBP.
Ale chutná výborně.
Charlieho experimentální společnost se sídlem v Bristolu je známá pro své netradiční příchutě piva, sýrů, hovězího a lístků zlata.
Jeho další výrobek má být ale ještě ambicióznější.
Říká: „Opravdu bych si přál vyrobit neviditelnou zmrzlinu."
Ve své podstatě to je nemožné kvůli lomu světla způsobeného krystalky ledu, které zmrzlinu tvoří, ale já počítám s tím, že nějakou cestu, jak to udělat, najdeme.
Zmrzlina využívá fluorescenční vlastnosti medúzy, uměle vyrobené čínskými vědci.
Skiareály chtějí zlevnit rodinám s dětmi
Cena ropy se dále propadla na 96 dolarů za barel
Cena ropy v pátek nadále klesala, jak obavy o vysoké zásoby vyvážila zpráva, která ukázala posilování čínského výrobního sektoru lačnícího po energiích.
Americký ropný ukazatel pro prosincové dodávky během pozdního rána klesl v evropském elektronickém obchodování na newyorské obchodní burze o 14 centů na 96,24 dolarů za barel.
Ve čtvrtek byl pokles 39 centů a pro měsíc říjen zaostal o 5,8 procent.
Bohaté zásoby ropy v minulých týdnech zatěžovaly cenu.
Ministerstvo pro energetiku ve středu prohlásilo, že americké zásoby se poslední týden zvýšily o 4,1 milionů barelů.
Za pět týdnů se zásoby zvýšily o více než 25 milionů barelů.
V pátek však ze dvou zpráv o čínské výrobě přišel podnět k větší poptávce, který ukázal růst v činnosti.
To naznačuje, že ekonomické zotavení Číny by po růstu, který se po předchozích dvou slabých dekádách vzchopil ve třetím čtvrtletí na 7,8 procent, mohlo nadále posilovat.
Ropa Brent, ukazatel pro mezinárodní ropu používaný také americkými rafineriemi, spadla na Mezinárodní obchodní burze v Londýně o 26 centů na 108,58 dolarů za barel.
Martin Doktor o problémech s OH v Soči: Komunikace s Rusy je náročná
Koutky jeho úst naznačí nepatrný úsměv a pak jen zhluboka vydechne: "Je to náročné."
Spolupráce s organizačním týmem olympiády v Soči 2014 je podle Martina Doktora trochu složitější.
Na to, co bylo na minulé olympiádě, můžeme zapomenout.
"Nic nefunguje stejně," tvrdí šéf české olympijské mise.
Co konkrétně se děje?
Řada věcí funguje pomaleji a ne tak přesně.
Je to takové zmatečné.
Z hlediska faktur jsou relativně rychlí, z hlediska dodávání informací ohledně zásadních věcí už tolik ne.
Třeba z nich už tři měsíce páčíme, aby nám dodali, jak budou oficiálně označeny jednotlivé vesnice, abychom podle toho mohli udělat celou řadu věcí.
Stále čekáme a oni stále říkají, že tu věc komunikují.
V řadě věcí pořád komunikují.
Je už alespoň dostavěná olympijská vesnice?
Ale už to není katastrofální stav.
Před měsícem jsme chodili po prázdných místnostech.
Domy naštěstí stojí.
Co znamená, že jsou prázdné?
Jsou třeba hotové podlahy?
Jen základní beton, tedy takový byl stav před měsícem.
Ale oni pořád mají čas.
I když existuje nebezpečí, že až tam 26. ledna jako předvoj přijedeme, bude tam pořád cítit lepidlo.
A kdyby nestíhali, tak bude co?
Prezident Putin by tam myslíte nahnal armádu?
Přesně tak to asi dopadne.
Jen aby to nebylo, že olympijské vesnice = potěmkinovy vesnice.
Spíš hrozí, že nestihnou například úpravu cest, nedodělají detaily.
Možná budou mít cesty v takovém stavu, že si budeme muset brát s sebou holínky z londýnských her.
Ale věřím, že to nějak do kupy dají.
Kolik českých sportovců by mohlo do Soči jet?
Teď jich je zhruba 78, i když v závislosti na nominačních kritériích se to číslo mění.
Třeba krasobruslaři patrně pojedou v té trojici, co si vyjeli.
O rychlobruslařce Martině Sáblíkové také nikdo nemusí pochybovat, ale jinak je to ve vývoji.
Ještě vás čeká cesta do Soči?
Ne, pakliže se nic nestane, měl bych tam letět až 26. ledna.
Jak budou vypadat domy v olympijské vesnici, víme.
Dokonce jsme si sami některé věci změřili metrem, abychom nevěřili jen náčrtkům.
Připravujeme i celou řadu dalších věcí včetně dopravy.
A co dělá šéf mise sto dnů před olympijskými hrami?
Připravuji se na výroční hodnocení jednotlivých olympijských sportů plus dělám běžnou agendu ve smyslu komunikace s organizačním výborem v Soči.
Místo povolební svíčkové povolební guláš
Říjnové volby spíše než vítěze přinesly kupu poražených.
Nejsou to jen strany, které se do Poslanecké sněmovny ani nedostaly (např. SPOZ), ale také předchozí vládní strany (ODS, TOP 09) a nakonec i ČSSD kvůli svému vnitřnímu rozkolu.
Politici nám místo sváteční svíčkové naservírovali o víkendu povolební guláš.
Skokanem voleb se stalo hnutí Andreje Babiše, které voličům slibovalo změnit dosavadní politický styl vládnutí.
Roztříštěnost volebního výsledku a rozkol ve vítězné straně nahrává politické (z)vůli pana prezidenta Miloše Zemana bez ohledu na přání voličů, kteří stranu, kterou prezident Zeman veřejně podporoval, ani nezvolili do poslanecké sněmovny.
Prezident sice kvůli nepříjemné události ztratil strategický náskok před ostatními politiky, ale zbývá mu ještě několik způsobů, jak jej získat zpět - například výběrem budoucího premiéra.
Zatímco ČSSD se šance na získání premiérského křesla v mých očích vzdalují, podnikateli Andreju Babišovi naopak přibližují.
Povolební vývoj je sice zatím na míle vzdálen brzkému a hladkému vytvoření stabilní vlády, ale v porovnání s předvolebním scénářem levicové vlády ČSSD podporované komunisty, je toto vývoj pro podnikání v ČR a tedy i ekonomiku přece jen lepší zprávou.
Vzhledem k hlasitému odporu ANO dát se dohromady s ODS či TOP 09, je stále nejpravděpodobnější variantou koalice ČSSD, ANO a KDU-ČSL (celkem 111 poslanců).
Vzhledem k rozkolu v ČSSD, která se tím pádem stala nečitelným a slabým parterem ve vyjednávání, může být výsledek koaličních jednání dost skličující pro ČSSD.
Minoritní vláda ČSSD složená s "nezemanovců" na Hradě nejspíš neprojde.
Navíc jakákoliv vláda, na které se ČSSD bude podílet, bude ohrožena neuspokojenými ambicemi mnohých Sociálních demokratů, které mohou vést dříve nebo později k dalšímu rozkolu ve straně.
Ptám se tedy sama sebe: "Nespějeme samospádem k dalším předčasným volbám?"
Další volby by už byly spíše referendem o síle voličského mandátu hnutí ANO.
Plány ČSSD na zavádění sektorových daní, výraznější zvyšování daní z příjmů či budování státní banky padly doufejme pod stůl.
Strany ČSSD, ANO, KDU-ČSL a Úsvit se naopak shodnou například na podpoře podnikání, střídmé fiskální politice (vládní deficit pod 3% HDP), na podpoře zaměstnanosti znevýhodněných osob, snížení nižší sazby DPH u vybraného zboží.
Třecí plochy se nejvíce vyskytují v pohledu na sociální politiku a velikost státu.
ANO má teď ale navrch, takže program zatím nejpravděpodobnější koalice ANO, ČSSD, KDU-ČSL by se nakláněl spíše doprava.
Což z mého pohledu je nakonec lepší výsledek než levicový program s daní na vše, co se v ekonomice ještě hýbe.
Ještě nedávno se zdálo, že většina občanů v České republice si přálo předčasné volby.
Jako důvody byly uváděny korupce, rozhazování peněz za předražené nákupy a státní zakázky, zvyšování daní a v neposlední řadě vládní skandály.
Podle výsledků voleb lze vyvodit, že většině občanů tento stav vyhovoval.
Že jim to vlastně nevadilo a se stavem který tu byl (rozkrádání a zadlužování tohoto státu), byly vlastně spokojeni.
Jinak si nedovedu vysvětlit, že se 3 413 497 voličů nedostavilo k volbám, 596 357 voličů volilo TOP 09 384 174 voličů volilo ODS celkem tedy 4 394 028 vlastně podpořilo původní vládní koalici, což představuje 52,16% všech právoplatných voličů.
Což je nadpoloviční většina.
Když k výše uvedeným stranám přičtu 1 016 829 voličů ČSSD, potom se starým pořádkem (protože všechny uvedené strany se podílely na "rozkrádání" a zadlužování tohoto státu), pak s tímto stavem vlastně souhlasilo 64,23% právoplatných voličů.
Tímto vlastně většina voličů dala najevo, že nejsou pro potrestání viníků rozkradení a předlužení tohoto státu.
Nebo si snad myslíte že se členové ČSSD, kteří se na tom podíleli zasadí o patřičné zákony?
Je nám vůbec pomoci?
Olomouc otevře v historickém centru veřejné kluziště
Organizátor olomouckých vánočních trhů a zimního bruslení Pavel Spálený uvedl, že přípravné práce na kluzišti byly zahájeny 26. října a od středy je v provozu agregát na výrobu ledu.
Ledová vrstva je už silná sedm centimetrů a do pátečního rána bude plocha připravena pro první návštěvníky.
Kluziště má plochu 375 metrů čtverečních, pódium zabralo 358 metrů čtverečních.
Bruslaři i kolemjdoucí budou mít k dispozici také dva stánky s punčem.
"Rozšířili jsme podlahovou plochu, zvětšili prostor před stánky a téměř celá plocha podia je zastřešena tak, aby se bruslaři mohli pohodlně přezouvat," popsal Spálený.
Ulice Olomouce už připomínají blížící se Vánoce.
Loni bylo kluziště kvůli opravě Dolního náměstí instalováno přímo před hlavním vchodem radnice na Horním náměstí.
Oprava Dolního náměstí byla na sklonku léta dokončena, takže ledová plocha se mohla vrátit zpět na své původní místo.
Poprvé si mohli lidé zabruslit přímo před radnicí v roce 2009, kdy bylo kluziště v provozu od ledna do března.
Ledová plocha se poté stala nedílnou součástí vánočních trhů ve městě.
Vánoční trhy, jejichž součástí je bohatý kulturní program, budou na Horním náměstí zahájeny měsíc před Štědrým dnem.
Vědci více osvětlili, jak pohyby ocasu souvisí s náladou psa
Dřívější výzkumy ukázaly, že radostní psi vrtí ocasem více doprava (z pohledu psa), zatímco nervózní psi mávají ocasem převážně doleva.
Nyní však vědci říkají, že ostatní psi dokáží tyto jemné rozdíly v pohybu ocasu zaznamenat a reagovat na ně.
Profesor Georgio Vallortigara, neurobiolog z univerzity v Trentu řekl: „U lidí je dobře známo, že levá a pravá strana mozku mají různou vazbu na podněty, které vzbuzují pozitivní nebo negativní emoce."
To samé jsme se snažili vypozorovat u jiných druhů.
Dodal, že stejně jako je tomu u lidí, i u psů je pravá strana mozku zodpovědná za levoruké pohyby a naopak a že tyto dvě hemisféry hrají odlišnou úlohu v emocích.
Ve snaze získat další informace o tom, jak psi reagují na nesouměrné vrtění ocasu jiných psů, výzkumníci monitorovali zvířata, která sledovala filmy o jiných psech.
Měřili tepovou frekvenci těchto zvířat a analyzovali jejich chování.
Zřejmě nebude dlouho trvat, než pochopíme, proč jde jejich ocas někdy na jednu stranu, a jindy na druhou.
Profesor Vallortigara řekl: „Promítli jsme psům filmy o psech – ať už v přirozené verzi, nebo v podobě siluety –, abychom se zbavili jakýchkoli matoucích podnětů, a dokázali jsme rovněž upravit pohyb ocasu a znázornit jej více vpravo nebo vlevo."
Když zvířata viděla jinak nevýrazného psa hýbat ocasem doprava (z pohledu psa vrtějícího ocasem), zůstala naprosto v klidu.
Když ale zaznamenala natáčení ocasu převážně doleva (znovu z pohledu psa vrtějícího ocasem), jejich tepová frekvence se zvýšila a zvířata působila nejistě.
Profesor Vallortigara řekl, že si nemyslí, že by psi prostřednictvím těchto pohybů navzájem vědomě komunikovali.
Spíše se domnívá, že se psi ze zkušenosti naučili, na které pohyby si musí a na které nemusí dávat pozor.
Řekl: „Pokud se několikrát setkáte se psy a pohyb jejich ocasu jedním směrem je opakovaně spojen se spíše přátelským chováním a pohyb doprava plodí méně přátelské chování, budete reagovat na základě této zkušenosti."
Výzkumníci říkají, že zjištění mohou majitelům psů, veterinářům a cvičitelům pomoct lépe porozumět emocím jejich zvířat.
Odborník na chování psů John Bradshaw, vysokoškolský učitel zvěrolékařství na univerzitě v Bristolu, řekl, že to nebyla první studie, která zkoumala, zda je levá a pravá strana pro psy důležitá.
Minulý rok tým z univerzity Lincoln zjistil, že psi odvracejí svou hlavu nalevo, když pozorují agresivního psa, a napravo, když se dívají na veselého psa.
A v jiném odborném pojednání od univerzity Victoria v Kanadě řekl: „Se psím robotem se psi s větší pravděpodobností seznamovali tehdy, když vrtěl ocasem doleva než doprava, kdy se spíše stávali nejistými – přesně naopak oproti italské studii."
Rozdíl může být podle něj dán tím, že si psi v těchto různých studiích zvířata ve filmech nebo psí roboty nevykládali zcela jako psy.
Vysvětlil, že by mohla pomoct studie o tom, jak psi reagují na skutečné psy.
„Přestože v případě mnoha různých savců existují pádné doklady, že obě strany mozku jsou používány pro různé účely, mnoho podrobností je stále ještě třeba objasnit – a psi nejsou výjimkou," uvedl.
Ale vzhledem k tomu, jak jednoduché je zaznamenat jejich chování, zřejmě nebude dlouho trvat, než pochopíme, proč jde jejich ocas někdy na jednu stranu a jindy na druhou.
RBS suspenduje dva obchodníky s cizí měnou
Podle dvou osob obeznámených se situací suspenduje Skotská královská banka (RBS) dva obchodníky ve své divizi s cizí měnou, což je další náznak toho, že globální vyšetřování kontrolními orgány týkající se podezřelých machinací s měnovým trhem je stále častější.
Některé z největších světových bank, včetně UBS, Barclays, Deutsche Bank a RBS, potvrdily, že spolupracují s kompetentními orgány na vyšetřováních největšího finančního trhu na světě, kde každý den mění majitele 5,3 bilionů USD.
Zmínění dva obchodníci by byli prvními zaměstnanci RBS suspendovanými v rámci rozšiřujícího se vyšetřování, které je odezvou na skandál s manipulací sazby LIBOR (londýnská mezibankovní úroková míra).
Banka odmítla suspendování komentovat, ale potvrdila, že tento měsíc obdržela od orgánů žádost o informace.
„Naše neutuchající pátrání v této věci pokračuje a my plně spolupracujeme s FCA a našimi dalšími orgány," prohlásila banka před dvěma týdny.
Minulý měsíc lidé, kteří mají blízko k této události, uvedli, že RBS předala britskému orgánu finančního chování záznamy e-mailů a rychlých zpráv zaslaných z účtů a na účty bývalého obchodníka.
Tento obchodník, Richard Usher, opustil RBS v roce 2010 a předpokládá se, že byl uvolněn ze své současné pozice evropského předsedy obchodování s cizí měnou u JPMorgan.
Rohan Ramchandani, evropský předseda obchodování za hotové peníze v Citi, nastoupil dovolenou tento týden, zatímco Matt Gardiner, bývalý vedoucí pro obchod s měnami v Barclays a UBS, byl tento týden suspendován společností Standard Chartered.
Ani jeden z těchto obchodníků nebyl obviněn ze žádného přestupku.
Do skupiny pana Ushera pro zasílání rychlých zpráv patřili bankéři z Barclays a Citigroup, řekli lidé zasvěcení do této události.
Banka UBS se tento týden vyjádřila, že poté, co švýcarský kontrolní orgán Finma oznámil, že vyšetřoval podezřelé machinace na trhu s cizí měnou v několika švýcarských bankách, učinila kroky proti některým ze svých zaměstnanců.
Celosvětově minimálně šest úřadů – Evropská komise, Finma, švýcarský antimonopolní úřad Weko, FCA, Ministerstvo spravedlnosti v USA a Měnový úřad v Hong Kongu – zkoumá tvrzení, že se tito bankéři spolčili, aby hýbali s měnovým trhem.
Lidé obeznámení se situací řekli, že HSBC, Citigroup, JPMorgan a Credit Suisse navíc spustily interní vyšetřování nebo od příslušných orgánů obdržely žádost o informace.
Banky se pročesávají roky starými rychlými zprávami a e-maily, aby našly případy nějakých přestupků.
Zprávy o vyšetřováních poplašily obchodníky v oblasti, která byla jedním z největších motorů pro vytváření zisku v uzávěrkách investičních bank v minulých letech, ale která byla narušena tím, že malá nestálost měn omezila příležitosti pro spekulanty.
Někteří bankéři se snažili závažnost situace snížit, když tvrdili, že s rozsáhlým a vysoce likvidním trhem s cizí měnou je v podstatě nemožné manipulovat, ale vysoce postavení obchodníci říkají, že to nutně nemusí být pravda.
Vysoce postavený obchodník řekl, že navzdory značnému objemu denního obchodování s cizí měnou rozkouskování likvidity mezi různými obchodními platformami a bankami zvyšující použití jejich vlastních interních platforem znamená, že „můžete začít mít vliv na trh při poměrně nízkých cenách."
Zpráva přišla v tentýž den, kdy společnost Credit Suisse oznámila, že tento týden propustila ze svého oddělení pro obchodování s akciemi obchodníka, který koncem minulého roku způsobil ztrátu téměř 6 milionů USD.
Banka okamžitě upozornila příslušné úřady a spolupracuje s jejich kontrolními orgány.
„Jsme přesvědčeni, že tento obchodník jednal sám a že tento problém byl vyřešen," uvedla Společnost Credit Suisse.
Vyjednával o vládě s Klausem i Špidlou.
Teď lidovci Jana Kasala vyslali proti Babišovi.
Lidovci získali ve volbách čtrnáct poslanců, tedy jen třetinu počtu sociálních demokratů nebo zástupců ANO.
Do vyjednávání o vládě ale vstupují přinejmenším s jednou výhodou.
V týmu, který už začal dohadovat obrysy možné koalice, mají Jana Kasala - muže, který za lidovce ladil podmínky vládní účasti v letech 1992, 1996, 2002 i 2006.
Sociální demokraté ani Andrej Babiš takového matadora na své straně nemají.
Asi to bude tentokrát připomínat první vyjednávání v roce 1992, kdy ODS byla také úplně nová strana.
"Zkušenosti byly tehdy minimální," odhaduje Kasal, jak se budou letošní rozhovory vyvíjet.
Řidič dostal pokutu 1 000 liber za to, že jel přes 200 km/h s horkým nápojem mezi nohama
Motorista dostal pokutu 1 000 liber za to, že jel až 210 km/h s horkým nápojem umístěným mezi nohama.
Andrew Howie (35) z města Tiptree v Essexu byl 27. května spatřen ve svém Mercedesu Benz na silnici A120 v Braintree.
Když ho policie zastavila, zjistila, že má mezi stehny kelímek s nápojem.
U policejního soudu v Colchesteru Howie se přiznal k obvinění, že řídil neopatrně a nepozorně.
Na jeho účet přibylo sedm bodů, následkem čehož obdržel šestiměsíční zákaz řízení.
Howiemu také bylo nařízeno proplatit náklady ve výši 90 liber a přirážku pro obviněného 100 liber.
Prospal: Chci smlouvu v NHL.
Šťávu, chtíč a nadšení stále mám
Pro Prospala byla vždycky na prvním místě rodina, proto se jí chce ve svých 38 letech naplno podřídit.
Buď dostane práci v zámoří a ještě si prodlouží kariéru, nebo s hokejem definitivně skončí.
"Chci plnit roli taťky a manžela."
"Moc se na to těším," říká hokejista, který stále marně čeká na nabídku.
Navzdory tomu, že je to vyhlášený pracant, který nikdy nic neošidí.
Navzdory tomu, že na ledě pokaždé nechá srdce a dokáže tím strhnout i spoluhráče.
A také navzdory faktu, že byl v uplynulé sezoně nejproduktivnějším hráčem Columbusu.
"Ale touha všem ukázat ve mně pořád je," hlásí odhodlaně.
Možná se dočká, údajně o něj stojí New York Rangers, jimž se nepovedl vstup do sezony a navíc mají zraněné dvě opory - útočníky Ricka Nashe a Ryana Callahana.
Jak to vaším příchodem do Rangers vypadá?
Jsou to jenom spekulace.
Dokud nebudu mít něco na papíře, tak se tím nemá cenu zabývat.
Vím, že vyšel článek v deníku New York Post, že by mě měli podepsat, ale to je celé.
Nikde už nebylo dodané, že se tak opravdu stalo.
Bohužel, sám bych rád oznámil, že nějakou smlouvu mám, ale prostě to tak není.
Ani se vám z klubu neozvali?
Taková komunikace v NHL probíhá denodenně.
Tam jde o to dostat se do situace, kdy ta smlouva opravdu přijde.
Kdy se třeba zraní hráč nebo to někomu nejde a mančaft nešlape.
Tam je spousta různých faktorů, které se musí sejít dohromady, abych tu smlouvu dostal.
Ale v New Yorku zrovna podobné okolnosti nastávají, ne?
Zraněný je Rick Nash s Ryanem Callahanem a týmu nevyšel vstup do sezony, takže tam určitá šance je, nemyslíte?
Samozřejmě, ta šance je vždycky.
Druhá věc ale je, že na to vždycky potřebuješ dvě strany.
Já bych dneska vzal spoustu nabídek, ale zatím jsem žádnou nedostal.
Taková je bohužel realita, ve které musím žít.
V pátek odlétáte do Ameriky, jste v očekávání, že by něco přece jenom mohlo klapnout?
Já mám ta očekávání od 5. července, kdy se v NHL otevřel trh s volnými hráči, a pořád nic.
Chystáte se do New Yorku, abyste se připomněl?
To určitě ne, já se chystám do Tampy za dětma a za manželkou.
Těším se na sluníčko a na to, až se zase uvidíme.
Máte nějak naplánovaný svůj program?
Ten je daný tím, že jsem otec a manžel a od toho se všechno odvíjí.
Momentálně nejsem žádný hokejista - nemám smlouvu a nehraju zápasy.
Takže budu plnit roli taťky a manžela a už se na to moc těším.
Už v neděli má Vašík dva hokejové zápasy, to je pro mě i celou moji rodinu svátek, když můžeme jít podpořit naše děti v tom, co chtějí dělat.
Přemýšlíte, že byste tohle mohl dělat v uvozovkách na plný úvazek?
Jasně, člověk může přemýšlet o spoustě věcí.
I tohle může nastat.
Vyzkoušel jsem si to před třemi lety, kdy jsem promeškal 50 zápasů kvůli operaci kolene.
A moc a moc mě to bavilo.
Jednou se to dostane do takové fáze, že všechny góly, vítězství a přihrávky ti nenahradí to, co máš doma.
Protože rodina a děti, to je smysl života.
Ať máš práci, jakou chceš.
Já měl práci, která byla to nejkrásnější, co mě kromě rodiny mohlo potkat.
Měl jste spoustu nabídek z Evropy: máte to tak, že chcete hrát NHL jenom proto, že je to NHL, nebo je to kvůli rodině, že chcete být v Americe?
Jelikož jsem hokejista, tak na první místo - kromě rodiny - patří i sportovní úspěch.
NHL je nejlepší soutěž na světě.
A od toho se odvíjí i rodinný život.
Moje děti, tedy pardon, naše děti - moje a mé ženy - vyrůstaly ve Státech, začaly tam chodit do školy a tak dále.
A my bychom byli hrozně rádi, kdyby v tomhle trendu pokračovaly.
Protože co si budeme namlouvat, v Americe jsou možnosti úplně někde jinde.
Takovou šanci bychom jim měli nabídnout.
Plánujete tedy, že zůstanete v Americe natrvalo?
My to budeme praktikovat jako doteď.
To znamená, že v létě budeme v Čechách na Hluboké a v okolí Českých Budějovic.
A v zimě zase v Tampě nebo tam, kam nás zavedou naše kroky.
To je úplně ideální, být pořád v teple.
Já jsem měl v životě obrovské štěstí.
Dá se říct, že jsem mu šel naproti, stálo to spoustu sil a odříkání a vzalo mi to spoustu věcí, které jsem promeškal.
Ale hokej mi na oplátku nabídl spoustu možností a tohle je jedna z nich.
Že si se ženou můžeme vybrat, kde budeme žít.
Na světě je spousta lidí, kteří po tomhle prahnou, aby si mohli vybrat, co budou dělat a jak budou žít.
Jak dlouho v sobě budete mít ve svém věku vůli dřít, tvrdě trénovat a čekat na nabídku?
Jo, tak to je otázka, na kterou nedokážu odpovědět.
Dneska to v sobě ještě mám, tu šťávu, ten chtíč, to nadšení, tu vášeň pro ten sport. Tu touhu a motivaci dokázat lidem, že pořád máš na NHL, že jsem pořád lepší než někdo jiný.
Ale nedokážu říct, jak dlouho to tam ještě zůstane.
To nejde naplánovat.
Takže se dá říct, že tuhle sezonu počkáte, jak se to vyvrbí a pak se rozhodnete, co dál?
Já jsem ve fázi, kdy jdu den ode dne.
Vzdálené planety, černobílé filmy či trocha fantazírování o mimozemském životě na zemi nejsou témata, která by americký jazzový saxofonista Wayne Shorter nadhazoval ledabyle.
V pojetí jeho kvarteta, které 6. listopadu ve velkém sále pražské Lucerny završí letošní ročník festivalu Struny podzimu, totiž všechno souvisí se vším.
Partiturou kvarteta jazzového saxofonisty Wayne Shortera jsou momentální pocity muzikantů.
Podle jeho zadání mají o dvě generace mladší kolegové hrát to, co právě zažívají.
K hudbě přistupují jako ke zcela improvizované komorní záležitosti a přemýšlet mají nikoliv o harmonii či rytmu, nýbrž ve filmových obrazech.
Tento princip ovšem čerstvě osmdesátiletý Shorter - mimořádný skladatel, nositel devíti Grammy, někdejší spoluhráč Milese Davise a dnes patrně největší žijící jazzový saxofonista - nerad vysvětluje.
O hudbě příliš nemluví, přestože jeho celkový pohled na život s hudbou úzce souvisí.
Ve svých osmdesáti letech jsem došel k názoru, že nejlepší je nechat se životem překvapovat.
"Příliš mnoho lidí si všechno plánuje a pak jsou zklamaní, když se věci vyvinou jinak," tvrdí Shorter.
Jágr vtipkoval: Gól z brejku?
V obraném pásmu získal puk a už ho nikdo nechytil.
Únik navíc proměnil po rychlé forhendové kličce.
Jaromír Jágr takhle skóroval proti Tampě v noci na středu, ve čtvrtek večer pak 119. vítězný gól v NHL okomentoval na sociální síti Facebook.
"Po zhlédnutí tohoto videa se mému agentovi Petru Svobodovi ozval ředitel Českých drah a otázal se ho, jestli bych neměl zájem udělat reklamu na jejich nejmodernější vlak Pendolino!" napsal na úvod s nadsázkou Jágr.
Prý jsme si typově hodně podobní.
Asi budu muset skončit s nočními tréninky, abych ještě víc nezrychlil.
"Bojím se totiž, že by se poté mohl ozvat ministr obrany a chtěl by udělat reklamu na tryskáče!" dodal se smajlíky.
New Jersey si navíc připsalo druhé vítězství v řadě.
"A hlavně, všimli jste si - léčba Marií Rottrovou zabírá," uzavřel Jágr.
Brutální vraždu seniora na Zlínsku bude znovu řešit krajský soud
Krajský soud zprostil obžaloby pětadvacetiletého Slováka a dvaadvacetiletého Čecha pro nedostatek důkazů.
Muži vinu odmítli.
Hrozí jim 15 až 20 let vězení nebo i výjimečný trest.
Mluvčí Petr Angyalossy potvrdil, že vrchní soud rozhodnutí krajského zrušil a věc mu opět vrátil k projednání.
Důvody, které k tomu soudce vedly, odmítl komentovat s tím, že rozhodnutí ještě nebylo stranám doručeno.
Podle obžaloby mladíci přepadli sedmasedmdesátiletého muže v jeho domě.
Senior zemřel trýznivou smrtí.
Podle obžaloby jej muži škrtili, bili a kopali po celém těle a také mu kovovým předmětem, zřejmě plynovou pistolí, zasadili asi tři desítky ran do hlavy.
Muž utrpěl závažná zranění, například zlomeniny lebeční kosti, otok mozku či krvácení do mozku, kterým na místě podlehl.
Mladíci si z domu údajně odnesli asi 3000 korun a šperky v hodnotě asi 14 tisíc korun.
Podle krajského soudu byly jediným, navíc jen nepřímým důkazem proti obžalovaným pachové stopy, které znalec vyhodnotil jako ne zcela zjištěné ve smyslu zákonných pokynů.
Pachové stopy z místa činu i na dalších věcech se sice ve více než deseti případech shodovaly s obžalovanými, nicméně policie s nimi zpočátku nakládala jako s věcnými a ne pachovými stopami.
Navíc se zjistila jistá pochybení při nakládání s nimi.
Podle senátu nebyla vina obžalovaných bez pochybností prokázána.
Soud však uznal, že policie měla velmi ztížené podmínky.
Mrtvého seniora s rozbitou hlavou našli příbuzní, kteří si mysleli, že zřejmě upadl a zranil se sám.
Na násilné úmrtí neupozornila ani přivolaná lékařka záchranné služby.
Kriminalisty tak až po několika dnech kontaktovali olomoučtí lékaři, kteří při pitvě objevili znaky násilné smrti.
Policie již nemohla pracovat se všemi stopami z místa činu, které příbuzní uklidili.
Na místě se nenašla žádná DNA obžalovaných.
Mladý Slovák žil na Uherskohradišťsku.
Nyní si odpykává trest 8,5 roku, který mu loni potvrdil pravomocně olomoucký vrchní soud.
Muž byl podle něj hlavou organizované skupiny šesti mladíků, která má na svědomí loupežná přepadení zlatnictví.
Loupeže se staly v říjnu a listopadu 2011, krátce po vraždě seniora ve Slopném.
Mladší z obviněných z vraždy seniora bydlí v Uherském Hradišti.
Soud ho v srpnu po 11 měsících propustil z vazby.
Obejde se Česká televize někdy bez podpisových akcí?
Do éry prezidenta Zemana vkročila legendární scénou s popelníčkem, a tak není těžké naslouchat stížnosti, jež shromažďuje doklady protěžování hradní družiny.
V minulosti tradovaný vliv takového Ivana Langera nebo Jaroslava Tvrdíka nikdo takto nezdokumentoval, natož aby se pod to podepsal.
Pravda, vedení se zastali redaktoři.
Popsané případy ovšem nedávají odpověď na otázku, odkud se taková příchylnost některých novinářů k zemanovcům bere - zda jde o reakci na přímou objednávku, anebo, abychom nepoužili vulgarismus, typický projev nemístné empatické vstřícnosti.
A když už předpokládáme všeobecnou prohnilost, nelze si odpustit otázku, zda o změnu poměrů v televizi neusilují jiné, neméně bezskrupulózní mocenské zájmy, jež zatím nedostaly příležitost.
Pravdu mají ti, kdo říkají, že ve vyspělých zemích k okatým pokusům o intervenci politiků do vysílání nedochází.
Pravda je ovšem také to, že to neznamená, že by tam stížnosti na veřejnoprávní média neexistovaly.
Stěžovatelé nezpochybňují jejich nezávislost.
Kritizují naopak hlavně to, co považují za tendenčnost, jež je jim vlastní, jež je plodem jejich subkultury.
Možná jsme prostě do tohoto civilizačního stadia ještě nedospěli a tato situace u nás není.
Možná se ale také v zemi, jež si o sobě myslí, že je nejzkorumpovanější na světě, černobílé příběhy o zlých politicích a dobrých novinářích tráví pohodlněji než komplikovanější popisy nepřehledné situace, v níž na sebe naráží chování mnoha nedokonalých lidských bytostí.
Zatímco se v Cardiffu shromažďovaly zástupy expertů na předvádění koní, aby bojovaly o cenu Kůň roku, všem bylo jasné, že soutěž nebude lehká.
Nikdo ale nebyl připraven na tříletého Fentona Kirklanda.
Ačkoli ještě nechodí do školy a teprve před pár měsíci udělal první krůčky, tento chlapeček a jeho zvířecí mazlíček, shetlandský poník Toffee, hladce proklusali tři kola, aby nakonec získali hlavní cenu a nechali za sebou 30 vlekoucích se dospělých soupeřů.
Tato nerozlučná dvojice – se stejnou výškou – byla na každoroční soutěži provozované jezdeckým centrem Sunnybank ve vesnici Rudry nedaleko Cardiffu pochválena za vzhled, chování a styl.
Postavil se proti pánům a dámám v elegantních kloboucích, naklopil svůj baret do veselého úhlu a nechal svého dvouletého Toffeeho promenádovat po okruhu.
Fenton byl porotci pochválen za své přirozené schopnosti koně ovládat, které daleko převyšují jeho věk.
A Toffee získal nejvyšší známky za vhled a osobnost.
Fenton Toffeeho dostal v březnu ke svým třetím narozeninám a od té doby s tímto shetlandským poníkem denně cvičí.
Jeho matka Donna (30) řekla: „Fenton a Toffee skvěle spolupracují."
Nedělali si velké naděje, ale nakonec odešli se zlatým pohárem a kyticí.
Bylo to teprve podruhé, co s Toffeem soutěžil, a když zvítězil, byli jsme nadšení.
Všichni ho považovali za fenomenálního a úplně cizí lidé se s ním chtěli vyfotit.
Chlapec z vesnice Nantyglo nedaleko Ebbw Vale v Jižním Walesu jde ve stopách své tety Sharon Howellsové, která předvádí koně více než 10 let.
Paní Howellsová říká: „Byla tam vzrušující atmosféra a všichni povzbuzovali a tleskali."
Běžel po písku po celé délce arény a přestože působil tak drobně, podal skvělý výkon.
Fenton je posedlý zvířaty – miluje koně, traktory a farmu a dostal na starosti dvě kuřata.
Vzhledem k tomu, jak začal, bude zase brzy na soutěži Kůň roku a jsem si jistá, že si povede dobře.
Mluvčí každoroční soutěže předvádění koní řekl: „Fentonovi jsou pouze tři, ale už ví, jak ovládat poníka."
Tvoří spolu skvělý tým.
Porotci vyzvedli Fentona a Toffeeho za jejich vynikající projev a za způsob, jakým se předvedli na soutěžním okruhu.
Vždy sledují, jak dobrá je týmová práce mezi poníkem a tím, kdo ho vede – a Fenton s Toffeem byli na oválu nejlepší.
Jsem si jistý, že Fentonovi pomohlo i rozkošné oblečení, opravdu tam s ním zapadl.
Snowden je ochoten „spolupracovat" s Německem v souvislosti se sledováním ze strany USA
Edward Snowden, práskač z amerických zpravodajských služeb, oznámil, že je ochoten odjet do Berlína, aby německému parlamentu předal důkazy, pokud americká Národní bezpečnostní agentura a její ředitelka Keith Alexanderová nebudou schopni poskytnout odpovědi na otázky o svých aktivitách.
Německý poslanec Hans-Christian Sträbele se ve čtvrtek setkal s panem Snowdenem v Rusku, kde mu byl udělen azyl, a jednal s ním o možnosti svědčit v Německu.
V dopise od pana Snowdena, který poslanec předal médiím v pátek v Berlíně, se uvádí: „Přestože výsledek mých snah byl prokazatelně pozitivní, má vláda se i nadále k opozici chová jako ke zběhům a snaží se kriminalizovat politické projevy těžkými žalobami, které nedávají prostor pro obhajobu."
Mluvit pravdu však není zločin.
V tomto dopise pan Snowden řekl, že věří, že podpora mezinárodní komunity by mohla přesvědčit vládu Spojených států, aby stáhla obvinění z trestných činů podaná proti němu.
Obvinění vznesená ministerstvem spravedlnosti Spojených států zahrnují špionáž a krádež státního majetku.
Hans-Peter Friedrich, německý ministr vnitra, řekl pro časopis Zeit Online: „Pokud je pan Snowden připraven mluvit s německými úředníky, najdeme způsob, jak to umožnit."
Napětí ve vztahu mezi USA a Německem začalo stoupat, když se objevila tvrzení, že NSA odposlouchávala telefon kancléřky Angely Merkelové.
Thomas Oppermann, člen parlamentu, který vede parlamentní panel, jenž dohlíží na zpravodajství, řekl, že pokud by byla jakákoli příležitost vyslechnout pana Snowdena jako svědka „bez toho, že by se vystavil nebezpečí a že by se zcela zničily vztahy s USA", mělo by se tak učinit.
Pan Sträbele, poslanec parlamentu za německou stranu Zelených, zveřejnil na svém twitterovém příspěvku fotku, na které je s panem Snowdenem.
Na své cestě do Ruska jej doprovodili dva němečtí novináři.
Pan Sträbele řekl, že podle bývalého smluvního právníka NSA by pan Snowden nebyl schopen se do Ruska vrátit, pokud by jednou odjel.
Pokud by pan Snowden v Německu svědčil, potřeboval by ujištění, že tam bude „v bezpečí", řekl člen parlamentu.
Pan Snowden ve svém dopise řekl, že čelil drsné a vytrvalé kampani spojené s perzekucí, která ho přinutila opustit domov.
Řekl však, že reakce celého světa na jeho „akt politického vyjádření" mu dodala odvahy.
Občané na celém i vysocí úředníci – včetně těch ve Spojených státech – zhodnotili odhalení neodůvodnitelného systému všudypřítomného sledování za službu veřejnosti.
Dopis zahrnuje nabídku spolupracovat s německými úřady, „až těžkosti této humanitární situace budou vyřešeny."
Abych se nezalknul nenávistí
Spisovatel Václav Kahuda se po dvanácti letech vrátil k psaní.
Po dlouhých letech, kdy četl, žil, ale nepsal, vydává VÁCLAV KAHUDA (1965) nový román Vítr, tma, přítomnost.
Že nepůjde o útlý svazek, napovídá počet stran srovnatelný s jeho nejznámějším dílem Houština (Petrov, 2001).
Pro Salon Kahudu vyzpovídal jiný výrazný český spisovatel současnosti - Emil Hakl.
Co se kde pohnulo, že jsi po dvanácti letech mlčení napsal román?
Udělal jsem to - abych se nezalknul nenávistí.
Vidět okolo sebe pořád nové a nové klony té lidské pošetilé malichernosti, mladé organismy postižené slepým sobeckým snažením.
O nás starších ani nemluvím, ksichty zruinované bezmocnou žádostivostí, vekslácké duše a opačně přepólovaní ideologové, kteří se snaží s výrazem malé prodejné děvky prodat svůj "produkt".
Na začátku tisíciletí jsem si koupil malou digitální kameru a natáčel své jurodivé přátele, podivíny a skryté útvary.
Už mě to přešlo.
Někdy cítím, jak mi z života na téhle planetě hoří mozek.
Nejraději chodím na procházky a pak si večer u lampičky čtu knihy.
Mluvíš o pocitu zmaru, nenávisti.
Byl někde v minulosti nějaký zlom, který tě ovlivnil, nebo taky jen stárneš, jako my všichni?
Zlom nastal kdysi dávno, zhruba v deseti letech.
Tehdy to nemělo jméno.
No, a po tom jsem žil.
Tam někde uvnitř je ale pořád překvapený tichý chlapec.
Vidím další osamocené cvikýře, každého ve svém tornádu úzkosti.
Zachránilo mě psaní knih.
Účastním se toho obrovitého, tisíce let trvajícího pohybu systému života na této planetě - toho rození neuchopitelné budoucnosti.
Té nesmírné, dech beroucí komplexity života, kdy každý kámen je přímým dědicem naší přítomnosti.
Jsme hráči smutné a krásné hry, kdy cestou pokus-omyl vzniká další a další generace bytostí, která v biliónech interakcí za sekundu vytváří nějakou nadlidskou, artificiální inteligenci.
Dvanáct let je relativně dlouhá doba.
Vnímáš své psaní jako průběžný proces, nebo jsi začal úplně od nuly?
Samomluva, nebo lépe řečeno dialog, který vedou pravá a levá polovina mozku, občas vypluje na hladinu a zformuje se v knihu.
Jako jsou období míru protkána tiše spícími metastázami válek, které se možná jednoho dne probudí - tak má kniha je dvanáct let mlčení oblečených do slov.
Cítil jsem, jak mi němá lavina života roste v mozku, a pokud nic neudělám, tak mě jednoho dne tiše zavalí.
Je to soubor otázek, které zformuloval mozek a pokládá je vrstvám, které jsou uloženy v temnotě "pod hladinou vědomí".
Neokortex, šedá kůra mozková, se ptá starších evolučních útvarů, jde k pradávným letokruhům mozkového stromu.
Hovoří k srstnatým šelmám, ptá se hadů, hledá odpověď v letu ptáků, zvedá svůj zrak k mrakům na obloze.
Ano, mravní zákon ve mně a hvězdné nebe nade mnou.
Nakonec se mozek ptá světa.
Relativně často se vyjadřuješ k egu metaforicky - dokázal bys ho definovat biologicky?
Mozek uchovává ve svých miliardách spojů a elektrochemických vazbách veškeré vzpomínky, zkušenosti a zážitky, které dotyčný člověk prožil.
Tenhle les logicky a emocionálně vystavených a větvících se stromů informací, registrů paměti, používá mozek ve svém rozpoznávacím, kognitivním, procesu, jsa vystaven neustále proměnlivé přítomnosti, v neutuchající snaze se snaží pojmenovat a rozumět svému okolí a dekódovat důležitá sdělení.
Někdy nastanou poruchy z přetížení.
Analogicky - jako by ti "spadlo" PC, z programu řečového emulátoru a překladače z cizích jazyků by ses zamotal nejprve v operačním prostředí, například Windows, a po několika neúspěšných restartech skončil u temně zeleně poblikávající obrazovky Biosu, v základním systému, který řídí funkce a spolupráci na motherboardu, mezi procesorem a operační pamětí atd.
Pro toho, kdo dosud nepochopil, o čem je řeč - mluvím o psychospirituální krizi.
Zmiňuješ se o ní často - proč tě zrovna tenhle typ regresu pravidelně zajímá?
Protože to je jáma.
V doposavad funkčních mechanismech našeho myšlení, cítění a chování - se objeví průrva.
Zde je dobré ocitovat Nietzscheho: "Tak dlouho hleděl do propasti, až se propast podívala do něho."
Ryzí pocit - že je člověk ztracen, pokud zmizí všechna naděje, psychicky "umře" a nastupuje nová kvalita.
A proč mě to zajímá osobně?
Odpovím podobenstvím.
Kdysi jeden spadl do tůně a topil se, běžely dny, měsíce a léta, on se pořád topil a přitom četl, a ty knihy ho naučily plavat - tedy žít.
Stal se "potápěčem".
Snad někomu pomůže nějaká mnou napsaná věta, jako kdysi pomohly Hrabalovy texty mně.
Do jaké míry myslíš na čtenáře, na konkrétního člověka, který tvůj text bude číst?
Ten, o němž nelze povědět nic smysluplného, jedni to nazývají vědomím, další super egem, podle mne to ale nejlépe charakterizoval Arthur Rimbaud v dopise příteli:
"Já je někdo jiný - tenhle čtenář se podílí přímo na procesu formulace slov a vět."
Od raného mládí četl knihy starých českých pohádek, plavil se v ponorce kapitána Nema, běhal po Stínadlech v temných uličkách.
Stejně nakonec, za tím vším větvením autorů a jejich poselství, zní: "Slunce jasná světů jiných Karla Hynka Máchy".
A když je kniha venku?
Záleží ti na čtenářově názoru?
Na zpětném odrazu, který se k tobě přes lidi, co knihu přečtou, dostane?
Samozřejmě mi záleží na názoru lidí, kteří vezmou tři sta korun a jsou ochotni přečíst pět set stran textu.
A ještě mě pak, třeba po letech, na ulici náhodně kontaktují a poděkují mi, že jsem jim svou knihou pomohl v nějakém jejich těžkém životním rozhodnutí.
Knihy jsou ve skutečnosti "životy" nebo lépe řečeno "světy".
Jsou zakódované do znaků písmen, nesou zkušenost, historii regionů toho kterého jazyka.
Kdykoliv je můžeme probudit k životu, když necháme jejich věty proudit do mozku.
Je to vlastně, svým způsobem, něco zakázaně božského - probouzet další a další životní příběhy, malé vesmíry a dočasné planety.
Je to skutečnost, jejíž DNA je uložena do čar - podle starých démonologických knih se dopouštíme čarodějnictví.
Po vydání knihy tě - jak to bývá - čeká řetěz autorských čtení.
Pamatuju si, že jsi kdysi četl rád.
Vrhneš se do toho opět s radostí, nebo to cítíš po letech jinak?
Dnes už raději jen tak vyprávím.
A co jsem při tom zjistil?
Všude žijí dobří inteligentní lidé.
Jejich základní znak - jsou nenápadní, příliš na sebe neupozorňují, mají přátelské vyzařovaní, necítíš se s nimi osamělý.
Dám příklad - v městečku Červený Kostelec žil byl (a doufám, že ještě žije) jeden kudrnatý knihkupec (jmenuje se příhodně Červenka), veselý kumpán a dobrý dívčí býk.
Při jedné pijatyce mi představil jednotlivé články řetězce čtenářů mé knihy Houština.
Hleděl jsem jim do očí a pak mi byl ukázán rozdrbaný, očtený exemplář mé knihy.
V rozpacích jsem odložil právě rozečtenou jitrnici a krátce mužsky zaplakal.
Mlčky jsme tam všichni stáli, kymáceli se a opilecky s dojetím slzeli.
Pak to ten mladý blonďatý míšenec nevydržel a s řevem vyskočil po hlavě z okna do sněhové závěje.
Bylo to v přízemí.
Vyběhli jsme do noční krajiny a jatí šťastnou vzteklinou citlivců, bolavou duší krajánků a steskem zapadlých vlastenců - vyli a hýkali jak vlkodlaci až do rána.
Každá tvoje kniha je formálně i obsahově jiná než ty předešlé.
Platí to také o textu Vítr, tma, přítomnost?
Je to vyprávění.
Je to pohádka o jedné zemi za devatero řekami a devatero horami.
Ivan Bunin ve své novele Suchodol vkládá do úst lidovému léčiteli slova jedné staré ruské báje: Na moři, na oceánu, na ostrově Bujanu.
Leží psice, na ní šedá truhlice.
Hrůza, děs, tajemství.
Nikdy se to nestalo, ale všichni to odněkud známe.
Možná jsme kdysi dávno byli ďáblové v pekle a losovali - jakou roli na této zemi budeme hrát.
Hodláš dál psát, nebo to necháš opět na volném přílivu inspirace?
Odpovědi jsou věčné - Otokar Březina.
Psaní je podivuhodný způsob dialogu.
Cosi obrovského a nepojmenovatelného, podobného pohybu kontinentů na planetě, ovlivňuje naše chtění z takové hloubky a v takové šíři, že zcela přesahuje náš obzor - a tak s naprostou samozřejmostí konáme přesně v intencích svého naprogramovaného zadání.
Jsme odměňováni přílivem dopaminu, směsí endorfinů a dalších látek.
Jsme biologické stroje.
Chceme se pářit, umíráme při obraně a získávání nových osobních teritorií.
Občas se stane porucha a vyzáříme soucit.
Jedině tehdy máme právo nazývat se lidmi.
To je odpověď na tvou otázku - biologický robot je už plný různých poruch, stojí na pobřeží oceánu nevědomí a do děravé plachty udělané ze špinavého kapesníku chytá přílivy vlahého větru.
Musím psát, abych mohl být člověkem.
Školy by se měly více soustředit na matematiku, pravopis a gramatiku
Při hodinách anglické literatury bude nutno prostudovat alespoň jednu Shakespearovu hru, novelu z 19. století, romantickou poezii a současnou britskou beletrii od roku 1914 dále.
Zkouška bude zahrnovat také „skrytý text", aby se motivovalo k hlubšímu čtení;
Kombinované kurzy anglické literatury a jazyka budou zrušeny.
Od roku 2015 se bude od studentů vyžadovat, aby měli maturitní zkoušku z jazyka, a budou vybízeni, aby si vybrali anglickou literaturu jako volitelný předmět.
Ministerstvo školství by mělo zítra vydat nové osnovy pro angličtinu a matematiku – první předměty, které mají projít radikální změnou.
U dalších zásadních předmětů se změny čekají příští rok.
V samostatném kroku úřad Ofqual, který dohlíží na maturitní zkoušky, odhalí změny ve struktuře maturitní zkoušky, a to spolu s novým systémem známkování a menším objemem projektů pro studenty.
Ve svém projevu v létě ministr školství Michael Gove řekl, že panuje „široký konsenzus, pokud jde o to, zda potřebujeme reformovat náš zkouškový systém, abychom znovu získali důvěru společnosti", a že je třeba trvat na tom, aby maturitní zkouška byla „náročnější, ambicióznější a přísnější".
Studie ukazuje, že anglické školy věnují méně času matematice – 116 hodin ročně nebo tři hodiny týdně – než většina ostatních zemí.
Pro srovnání školy v Austrálii věnují matematice průměrně 143 hodin ročně a v Singapuru asi 138.
Přestože nebude žádný oficiální požadavek věnovat více času matematice, koaliční zdroje uvedly, že obsáhlá maturitní zkouška z matematiky – spolu s větším důrazem na tento předmět ve výsledkových žebříčcích – pravděpodobně povzbudí školy, aby poskytly vyučování navíc.
Učební plán se bude více soustředit na „problémy ze skutečného světa", včetně finanční matematiky.
Ostravský primátor Kajnar: Rakovinou v ČSSD nejsem já
Před volbami se naplno rozhořel dlouho doutnající spor mezi dvěma křídly bojujícími o vliv uvnitř ostravské ČSSD.
Vše vyvrcholilo tím, když se primátor Ostravy Petr Kajnar obrátil na soud kvůli nedemokratickému sestavování kandidátek.
Aktéři kauzy se k tomu přesto nechtěli příliš vyjadřovat, aby stranu před volbami nepoškodili ještě více.
Teď už jsou ale hlasy voličů sečteny.
Vedení ostravské ČSSD tak hned v pondělí večer vyzvalo primátora Ostravy, aby vystoupil ze strany, a bude zřejmě tlačit i na to, aby přišel o svou funkci.
Petr Kajnar chce ale bojovat dál.
O co ve sporech jde a kdo je na čí straně, popsal v exkluzivním rozhovoru pro Deník.
Jak vnímáte výsledek voleb?
ČSSD určitě počítala s mnohem lepším výsledkem.
Poškodilo ji u nás to, že se před volbami řešily v médiích spory uvnitř strany?
Dovedu si představit, že by sociální demokracie mohla mít lepší volební výsledek.
Ale na druhé straně to odpovídá stavu, v jakém ČSSD nyní je.
Je to strana, která má své vnitřní problémy, je vnitřně nemocná a lidé to vnímají, že v ní není všechno v pořádku.
Ve volbách to dali jasně najevo.
Jaké jsou ty vnitřní nemoci ČSSD?
Úpadkem už nějakou dobu podle mě prochází ODS a podobné věci se teď bohužel odehrávají v sociální demokracii.
Je to tak, že lobbisté, vlivní lidé, kteří dříve očekávali, že své prebendy najdou u ODS, se přesunuli k lidem v ČSSD a mají na ně vliv.
Ono to pak souvisí s tím, že po kancelářích ostravského magistrátu chodí policie a sbírá počítače.
Ukazuje to, že ČSSD není složená jen z lidí, kteří by chtěli dobro všech ostatních, ale mnozí z nich myslí především na dobro svoje.
ČSSD je rozdělená na dva nesmiřitelné tábory i v Praze, jak je vidět i v aktuálním boji o moc mezi Haškovci a Sobotkovci.
I to už se ale připravovalo dlouho.
To, k čemu došlo před volbami v Ostravě, byla jen předzvěst toho, co se děje nyní v Praze.
Haškovo křídlo si postupně obsazovalo pozice, aby pak po volbách mohlo vyvolat situaci, jež oslabí Sobotkovo křídlo.
Člověk je v politice v situaci, kdy občas musí přistupovat na kompromisy.
Každý má ale nějakou vnitřní hranici, kdy už ty kompromisy dělat nejdou, a to je i můj případ.
Původně jsem nechtěl kandidovat do sněmovny, ale když jsem vnímal celou tu věc uvnitř strany, tak jsem se dohodl s Lubošem Zaorálkem, že se pokusím dostat se na krajskou kandidátku, abych jako primátor Ostravy posílil právě Sobotkovo křídlo.
Haškovo křídlo tomu ale dalo stop.
Proč stojíte na straně Bohuslava Sobotky, a ne Michala Haška?
Slávek Sobotka je podle mě člověk, který vždycky mluví především o programu ČSSD a do jisté míry i o vizích pro stranu a pro tuto zemi.
Přiznám se, že z druhé strany jsem nic takového neslyšel.
Michal Hašek jen bojuje o moc.
Nechápu, jak může předsednictvo, které je nižší orgán než ústřední výkonný výbor, začít jen tak odvolávat předsedu strany.
To je boj o moc bez ohledu na vše a proti stanovám strany.
Podle mě tím, co nyní Michal Hašek předvedl v Praze, ukončil svou politickou kariéru.
Jak jste vnímal to, že vás ostravské vedení ČSSD na kandidátku neschválilo.
Politické strany jsou založeny na soutěži, kdo se jak z jejich členů umístí.
Ta soutěž by měla být z větší části založena na programových vizích a na schopnostech těch lidí ty vize naplňovat.
Samozřejmě se však do této soutěže hlásí i lidé, kteří moc schopností ani vize nemají, ale politická strana je pro ně výtah k penězům, které by jinde nedostali.
Problém je, když se tito lidé začnou dostávat do popředí díky tomu, že bez skrupulí porušují pravidla, porušují stanovy strany.
Svými praktikami dělají z politických stran mafie a podle mě tak porušují i zákony České republiky.
Upozornit na tento problém je pro mě důležitější než to, abych bral ohled na to, jestli má nějaký Kajnar nějakou politickou budoucnost.
Je důležité, aby strany začaly respektovat stanovy.
Proto jste tedy podal ještě před volbami návrh k soudu na předběžné opatření proti podobě kandidátky ČSSD v Moravskoslezském kraji?
Současný okresní výkonný výbor ČSSD v Ostravě si svou moc upevňuje tím, že organizace, které mu nevyhovují, dokáže zrušit, účelově zakládá nové organizace, postupně vyhazuje nepohodlné členy strany.
Příkladem je třeba i to, že chtěli vyloučit Richarda Bednaříka z klubu zastupitelů, on ale proti tomu podal žalobu a oni pak usnesení o jeho vyloučení raději zrušili.
To ukazuje, že domáhat se dodržování stanov strany přes soudy je sice tou poslední možností, ale v okamžiku, kdy ty ostatní způsoby a kontrolní orgány uvnitř ČSSD přestaly fungovat, je to jediná možnost.
Snahou vedení ostravské ČSSD v čele s poslancem Adamem Rykalou je odvolat vás z pozice primátora.
Je veřejným tajemstvím, že na tento post má zálusk starosta Poruby Lumír Palyza.
Je to tak, Adam Rykala a Lumír Palyza se snaží dělat vše proto, aby mě mohli odvolat.
Slibují lidem pozice, získávají hlasy a za ty hlasy pak upevňují svou moc ve straně.
Když se vrátím do minulosti, tak vše, co se třeba odehrálo kolem fotbalového klubu Baník Ostrava a koupě stadionu Bazaly, byla pro ně jen záminka k tomu, aby na mě mohli zaútočit.
Bylo to uměle zinscenováno, aby mě mohli označit za člověka, který dává peníze tam, kam nepatří.
Přitom město koupilo majetek, který má pro něj strategicky velkou hodnotu.
Jak to tedy vidíte dál se svým setrváním ve funkci primátora?
Okresní výbor už mě a ještě další lidi v pondělí vyzval, abychom zvážili své setrvání v ČSSD.
Já si ale myslím, že je to tak, jako když zloděj křičí: Chyťte zloděje!
Když se podíváme na výsledky mé práce za posledních jedenáct let, tak nevidím nikoho v ostravské sociální demokracii, kdo by inicioval a prosadil, někdy i proti členům strany, vznik tolika rozvojových věcí, jako třeba průmyslových zón či rozšíření vědecko-technologického parku.
Přesto všechno se stávám nepohodlným.
Nečtu to jinak, než že překážím ostatním, aby se prodrali na místa, po kterých touží.
Budete proti těmto snahám ještě nějak bojovat?
Protože pokud má tahle republika dobře fungovat, tak musí dobře fungovat i politické strany.
Těžko můžu věřit tomu, že jakákoliv strana bude umět efektivně řídit stát, když neumí řídit ani samu sebe.
Neuvažuji tedy, že bych nyní odešel z ČSSD, protože si myslím, že ten, kdo způsobuje rakovinu téhle strany, nejsem já, ale tihle lidé, kteří se mě snaží vyštvat.
Chceme ukázat, že Plzeň stále umí vyhrávat, slibuje Rajtoral
Je to tak trochu paradox.
Zatímco jeho týmu se především výsledkově v poslední době nedaří, obránce či záložník Viktorie Plzeň František Rajtoral má formu, která mu vynesla po roce návrat do reprezentace.
Daří se mu i střelecky, hýří aktivitou, po zákroku na něj byl v utkání v Teplicích nařízen pokutový kop.
Viktoria sahala v posledních dvou kolech proti Slavii a v Teplicích po vítězství, ale nakonec z těchto dvou duelů brala jediný bod.
František Rajtoral věří, že jeho tým v utkání s Jabloncem nepříjemnou sérii zlomí.
Chceme ukázat, že umíme vyhrávat.
"Věřím, že Jablonec doma porazíme," slibuje František Rajtoral.
Mužstvo se na těžký zápas se Severočechy, kteří hrají útočný fotbal, pečlivě připravuje.
Všechno směřuje k utkání s Jabloncem, trenér nás dobře připravuje, jako vždy čerpáme hodně i z videorozboru hry soupeře.
"Věřím, že to v pátek večer bude výborný zápas," láká český reprezentant fanoušky na tribuny Doosan Areny.
Plzni poslední zápasy nevyšly tak, jak by si přála, ale slovo krize obránce Viktorie odmítá.
Tak to ve fotbale chodí, někdy máte dobrou formu a někdy zase horší.
Ale o krizi bych v žádném případě nemluvil.
"Věřím, že v pátek vyhrajeme a zase to bude dobré," míní obránce Západočechů.
Mužstvo Viktorie bude opět spoléhat na podporu fanoušků.
"Hraje se v pátek večer a tím bych chtěl naše fanoušky, kteří jsou skvělí, pozvat."
"Věřím, že se jim odvděčíme výhrou," dodává Rajtoral.
Braňte akademické svobody, platí to pro Zemana i ODS.
Opakovaně jsem v posledních měsících vyzýval otevřenými dopisy studenty, pedagogy a vedení středních a vysokých škol v několika krajích, aby bránili akademické svobody před volební kampaní, kterou na školách prováděl prezident Miloš Zeman.
Setkával jsem se s větším či menším úspěchem.
Rektorovi Masarykovy univerzity v Brně, který odmítl přednášku čestného předsedy SPOZ - Zemanovci v předvolebním období, se za to dokonce dostalo odvety v podobě nepozvání na oslavu státního svátku České republiky.
Zde je seznam představitelů škol, kteří již tak stateční nebyli a návštěvu Miloše Zemana umožnili: Vysoké učení technické v Brně, Gymnázium Hladnov v Ostravě, Vysoká škola podnikání v Ostravě, Obchodní akademie v Kolíně, Univerzita J.E. Purkyně v Ústí nad Labem.
Nyní se v Pardubicích setkáváme s pokračováním prosazování politiky na vysokých školách.
Nově zvolený poslanec za ODS, děkan Fakulty elektrotechniky a informatiky Univerzity Pardubice, Simeon Karamazov, odmítá odstoupit ze své akademické funkce a navíc se mu to zdá normální.
Pane profesore, to opravdu není totéž, jako kdybyste zůstal například ve funkci starosty menšího města.
Chcete se zařadit k hejtmanům ČSSD, kteří vykovávají současně funkci poslance a hejtmana a stejně jako oni degradovat obě povolání?
Tím totiž lidem říkáte, že se dají zvládnout obě tyto náročné funkce levou zadní.
Vím, máme zde příklad Michala Haška, který zvládá dokonce několik desítek funkcí najednou.
To ale asi není zrovna příklad osoby, kterou byste se měl řídit.
Najdeme i opačný a kladný příklad MUDr. Štěpánky Fraňkové, která raději opustila poslanecký post, aby se mohla plně věnovat vedení města Pardubice.
Hlavním důvodem mého doporučení opustit funkci děkana však je, že souběhem funkcí porušíte apolitičnost akademické půdy Univerzity Pardubice.
Vedení pardubické ODS vidí Vaše současné působení na obou postech jako výhodu pro Univerzitu.
"Své" škole však budete moci pomoct i bez toho, že zůstanete děkanem.
Myslím, že podobný názor jako mám já a rektor Miroslav Ludwig, budou mít i Vaši studenti.
Zvažte tedy ještě své odstoupení a zachovejte si tvář.
Jinak se Vám může stát, že Vám to voliči v příštích volbách spočítají.
A to nemusí mít dlouhého trvání.
John Kerry přiznal: Špehování zašlo příliš daleko!
Spojené státy zašly ve špehování občas "příliš daleko", připustil podle agentury AFP šéf americké diplomacie John Kerry během videokonference mezi Washingtonem a Londýnem.
Sběr informací ale podle ministra posloužil k odvracení teroristických útoků.
"První přiznání z Washingtonu" podle AFP zaznělo uprostřed prudké polemiky na obou březích Atlantiku kvůli skandálním odhalením o hromadném sledování dat americkou Národní bezpečnostní agenturou (NSA), jehož terčem se stali i američtí spojenci.
"V některých případech, připouštím, stejně jako učinil prezident (Barack Obama), některé z těchto akcí zašly příliš daleko a ujišťujeme, že se to v budoucnu nestane," řekl Kerry.
V rozhovoru ale především obhajoval dosavadní praxi.
Sběr informací je podle něj nezbytný pro boj proti terorismu a zabránění atentátům, jako byly útoky z 11. září 2001 v USA, atentáty v Madridu v březnu 2004 či v Londýně v červenci 2005.
"Zabránili jsme tomu, aby letadla padala, budovy explodovaly a lidé byli vražděni, protože jsme byli schopni být včas informováni o úkladech," zdůraznil Kerry.
Nicméně znovu připustil, že sběr informací "v některých případech zašel nepřiměřeně daleko".
Aféra kolem americké rozvědky, která údajně sledovala stamiliony telefonických hovorů, v Evropě propukla tento měsíc.
Mimo jiné se ukázalo, že Američané sledovali i mobilní telefon německé kancléřky Angely Merkelové.
Evropští lídři neskrývali rozhořčení a někteří z nich vyzvali Evropskou unii, aby se pokusila se Spojenými státy dosáhnout dohody, která by sledování zapovídala či významně omezovala.
Královská komise se dozvěděla, že před žalobami proti Jonathanu Lordovi byli obviněni dva zaměstnanci Křesťanského sdružení mladých mužů (YMCA)
Královská komise pro sexuální zneužívání dětí se dozvěděla, že předtím, než byla vznesena obvinění proti dětskému vychovateli Jonathanovi Lordovi z města Caringbah v roce 2011, dva zaměstnanci Křesťanského sdružení mladých mužů (YMCA) v Novém Jižním Walesu byli obžalování ze sexuálního zneužívání dětí.
Ale před komisí zaznělo, že ve svém úvodním prohlášení pro komisi toto sdružení uvedlo, že ve své organizaci nikdy neřešili případ sexuálního zneužití dítěte.
Výkonný ředitel Phillip Hare byl dotázán na případ, kdy byl jeden ze zaměstnanců sdružení YMCA obviněn z přestupků týkajících se dětské pornografie, a na další, kdy tělocvikář v Caringbah ze sdružení YMCA byl v roce 1991 odsouzen za sexuální obtěžování dětí, které měl ve své péči.
Pan Hare řekl Gaili Furnessové, poradkyni komise, že věděl o prvním případu, ale o druhém ne.
Připustil, že úvodní prohlášení sdružení YMCA bylo také nepřesné, když uvádělo, že v organizaci YMCA se prováděly externí audity, které ocenily tuto organizaci jako předního zastánce práv dětí.
Důkazy předložené komisí hovoří o tom, že organizace YMCA byla upozorněna na to, že v auditu Ministerstva školství a společnosti ze srpna tohoto roku obdržela druhé nejnižší ze čtyř možných hodnocení.
Pan Hare, který začal se sdružením YMCA pracovat, když mu bylo 21, přiznal, že vedení od něho samotného směrem dolů selhalo, když pana Lorda přijalo, aniž by se ujistilo, zda si je personál vědom povinnosti oznamovat porušení pravidel bezpečnosti dětí.
Dříve tento rok byl Lord odsouzen za sexuální obtěžovaní 12 chlapců, kterého se dopustil během dvou let, kdy pracoval ve sdružení YMCA.
Byl uvězněn na minimálně šest let.
Pan Hare ale odmítl tvrzení, že sdružení YMCA mělo kulturní problém, který personálu bránil nahlásit narušení bezpečnosti dětí panem Lordem.
Členové personálu podali důkazy, že byli svědky takových porušení, včetně toho, že Lord byl s dětmi o samotě, soukromě je hlídal, nechával je sedat u sebe na klíně, říkával jim, že je má rád, a nechával je hrát si s jeho mobilním telefonem.
Danielle Ockwellová, která byla Lordovou podřízenou a požádala o výcvik bezpečnosti dětí, protože jí dělalo starosti jeho chování, dosvědčila, že Jacqui Barnat, vedoucí pro služby dětem ve sdružení YMCA ve městě Caringbah, který byl Lordovým nadřízeným, byl „velmi zastrašující a často bylo těžké s ním o něčem hovořit".
Generální ředitel řekl, že nepřijímá důkazy personálu, že se cítili nesví, kdyby měli kontaktovat své nadřízené a skutky ohlásit.
Místo toho řekl, že jejich přátelství s Lordem zatemnilo jejich úsudek, a proto problém nenahlásili.
Pan Hare řekl, že radě sdružení YMCA v Novém Jižním Walesu sdělil svůj názor, že ponaučení z „případu Jonathana Lorda" pro organizaci spočívá v tom, že personál „nepodal žádnou zprávu", a rada s ním v tom souhlasila.
Pan Hare řekl, že rozhodnutí nechat personál podepsat dohody o zachování mlčenlivosti krátce poté, co se objevila obvinění, učinil generální manažer pro služby dětem v organizaci YMCA Liamem Whitleym.
Řekl, že cílem bylo vyhnout se narušení důkazů, ale bylo „přehnaně horlivé" a špatně provedené.
Odborník na sexuální zneužívání dětí profesor Stephen Smallbone z Griffithovy univerzity řekl komisi, že YMCA v Novém Jižním Walesu nebyla v letech 2009 až 2011 organizací, která by pro děti byla bezpečná.
Řekl, že se tam projevily vážné problémy v náboru, prověřování, zapracování, školení a vedení personálu.
Slyšení bylo odročeno na 20. prosince.
Prezident Svazu podnikatelů ve stavebnictví v ČR Václav Matyáš: Nová zelená úsporám by měla pokračovat
České stavebnictví se od roku 2008 potýká s kontinuálním poklesem objemu zakázek a nezájmem státu řešit problematiku investiční výstavby.
Vyhlášení programu Nová zelená úsporám bylo pozitivním signálem pro naše stavebnictví, a to především pro malé a střední firmy v jednotlivých regionech.
Je velkou příležitostí nejen pro občany, kteří po realizaci opatření uspoří značné částky za vytápění, ale i šancí pro stavební firmy a výrobce stavebních hmot.
Každá investovaná miliarda přinese státu více než 2700 nově vytvořených pracovních míst.
Z hlediska fiskální politiky státu jsou významné pákové a multiplikační efekty, jde také o jedno z nejvýznamnějších prorůstových opatření.
Svaz podnikatelů ve stavebnictví v ČR proto zásadně nesouhlasí s usnesením vlády a žádá o realizaci takových kroků, které by umožnily další pokračování programu, aby mohly být v jeho rámci vyhlášeny další výzvy.
FAA: Cestující v letecké dopravě nyní mohou v letadlech používat technologické výdobytky (ale nesmí volat ze svých mobilních telefonů)
Pasažéři leteckých společností budou moci svá elektronická zařízení používat „od brány k bráně" – kromě volání ze svých mobilních telefonů – ke čtení, hraní her, sledování filmů a poslechu hudby na základě netrpělivě očekávaných nových pravidel, která ve čtvrtek vydala Federální letecká správa (FAA).
Cestující ale nemají očekávat, že změny nastanou okamžitě.
Jak rychle bude změna zavedena se bude podle jednotlivých leteckých společností lišit, řekl správce FAA Michael Huerta na tiskové konferenci.
Letecké společnosti budou muset správě FAA doložit, nakolik jejich letouny odpovídají novým pravidlům a že aktualizovaly školicí příručky pro palubní posádku a směrnice pro ukládání zařízení, aby byly v souladu s novými pravidly.
FAA uvedla, že již od některých leteckých společností obdržela plány, jak rozšířit použití přenosných elektronických zařízeních v letadlech.
Mezi společnostmi, které již plány předaly, jsou Delta a JetBlue.
„V závislosti na stavu takového plánu můžeme zlepšit rozšířené použití elektronických zařízení velice rychle," uvedla FAA ve svém prohlášení.
V současnosti se od cestujících požaduje, aby vypnuli své chytré telefony, tablety a další zařízení, jakmile se zavřou dveře letadla.
Nemohou je zapnout, dokud letadlo nedosáhne výšky 3 kilometrů a kapitán nevydá povolení.
Od cestujících se očekává, že svá zařízení vypnou znovu tehdy, když se letadlo klesá, aby přistálo, a nezapnou je, dokud letadlo není na zemi.
Podle nových pravidel mohou letecké společnosti, jejichž letadla jsou správně chráněna vůči elektronickému rušení, dovolit svým pasažérům používat svá zařízení během vzletu, přistání a pojíždění, uvedla FAA.
Od většiny nových dopravních letadel a dalších letadel, která byla upravena tak, aby cestující mohli používat Wifi u vyšší nadmořské výšky, se očekává, že tato kritéria splní.
Laura Gladingová, prezidentka Asociace profesionálních stevardů, změny přivítala.
„Jakmile budou nová pravidla bezpečně zavedena – a my na tom s dopravními společnostmi budeme úzce spolupracovat –, bude to úspěch," řekla ve svém prohlášení Gladingová.
Už nás upřímně řečeno unavuje, že vypadáme jako „hlídači".
Avšak surfování na internetu, zasílání e-mailů a sms či stahování dat bude i nadále pod 3 kilometry nadmořské výšky zakázáno, řekla agentura.
Cestujícím bude oznámeno, aby své chytré telefony, tablety a další zařízení přepnuli do leteckého režimu.
Takže stále ještě žádná Words with friends, online hra typu scrabble, kterou hrál herec Alec Baldwin na svém chytrém telefonu v roce 2011, když byl, jak je dobře známo, vyhozen z letadla společnosti American Airlines, protože odmítl vypnout své zařízení, když bylo letadlo zaparkováno u brány.
A těžší zařízení jako notebooky budou muset být nadále uložena kvůli obavám, že by někoho mohly zranit, pokud by poletovaly po kabině.
Hovory z mobilních telefonů budou na palubě i nadále zakázány.
Pravidla pro používání mobilních telefonů neurčuje FAA, ale Americký federální výbor pro telekomunikace.
FAA může u některých elektronických zařízeních během vzletu a přistání zrušit zákaz.
Minulý měsíc Mark Rosenker ze Státního výboru pro bezpečnost v dopravě, odborník na národní bezpečnost v dopravě při CBS News, řekl, že mobilní telefony se i nadále považují za riziko.
„Mobilní telefony jsou opravdu problémem, nejen proto, že mohou potenciálně vytvořit rušení s navigačními přístroji, ale z údajů FCC také víme, že ve vzduchu mohou způsobit rušení vysílacích věží," řekl Rosenker.
Oborový poradní výbor vytvořený správou FAA proto, aby prozkoumal tento problém, minulý měsíc navrhl, aby vláda dovolila širší používání elektronických zařízení.
Na FAA byl v posledních letech vyvíjen nátlak, aby zmírnila omezení na jejich používání.
Kritici, jako je senátorka Claire McCaskillová, demokratka z Missouri, tvrdí, že neexistuje žádný právoplatný bezpečnostní důvod pro tento zákaz.
Omezení se také stále obtížněji prosazují, protože používání takových zařízení je všudypřítomné.
Některé studie naznačují, že až třetina cestujících zapomíná i na povinnost vypnout svá zařízení nebo ji ignoruje.
FAA začala omezovat používání elektronických zařízení cestujícími v roce 1966 v reakci na rušení navigačního a komunikačního vybavení, když cestující začali s sebou nosit FM rádia, technický výdobytek tehdejší doby.
Nové letecké společnosti jsou mnohem více odkázané na elektrické systémy než letadla předchozích generací, ale jsou také zkonstruována, a schválena správou FAA, aby byla odolná vůči elektronickému rušení.
Letecké společnosti již po několik let nabízely cestujícím používání Wi-Fi v cestovních nadmořských výškách.
Plány upravené pro systémy Wi-Fi jsou také odolnější vůči rušení.
Velká většina leteckých společností by se v rámci nových pravidel měla uzpůsobit pro větší používání elektronických zařízení, řekla Huertová.
Současná elektronická zařízení obecně vyzařují mnohem méně intenzivní rádiové vysílání, než tomu bylo u zařízeních předchozích generací.
Například elektronické čtečky vydávají při obracení stránky pouze minimální vysílání.
Ale vysílání je silnější, když zařízení stahují nebo odesílají data.
Mezi těmi, kdo tlačí na to, aby se uvolnila omezení pro používání těchto zařízení cestujícími, je Amazon.com.
V roce 2011 zástupci této společnosti naložili dopravní letadlo svými elektronickými čtečkami Kindle a provedli zkušební let, ale žádný problém se neobjevil.
Členové poradního výboru FAA vyjádřili smíšené pocity, pokud jde o to, zda tato zařízení představují nějaká rizika.
Douglas Kidd z Národní asociace pasažérů leteckých společností řekl, že je přesvědčen, že rušení z těchto zařízení je skutečné, a to i tehdy, pokud je riziko minimální.
Jiní členové výboru prohlásili, že existují pouze útržkovité zprávy od pilotů, které mají podpořit fakt, že taková zařízení mohou způsobit rušení leteckých systémů, a většina z těchto zpráv je velmi stará.
Výbor však doporučil, aby FAA pilotům dovolila nařídit pasažérům vypnout zařízení během létání podle přístrojů za nízké viditelnosti.
Skupina cestovního průmyslu přivítala tyto změny a jde podle ní o rozumný postup pro cestující veřejnost, která technologie využívá v hojné míře.
„Jsme potěšeni, že FAA uznala, že příjemný cestovní zážitek není v rozporu s bezpečností," řekl Roger Dow, výkonný ředitel Americké cestovní asociace.
V bezprecedentním přiznání John Kerry řekl, že americká špionáž „zašla příliš daleko"
John Kerry naznačil zjemnění obranného postoje USA ohledně svých sledovacích programů a v bezprecedentním přiznání řekl, že v některých případech špionáž „zašla příliš daleko".
Ministr zahraničí také přiznal, že je spolu s Barackem Obamou odpovědný za to, že s ohledem na štvavá odhalení o špionážní činnosti NSA, která se objevila díky informátorovi Edwardu Snowdenovi, jednali jako na „autopilota".
Zveřejněné informace vyvolaly diplomatickou bouři mezi americkou vládou a jejími spojenci.
Pan Kerry prostřednictvím video-spojení na otevřené vládní konferenci v Londýně řekl: „Není pochyb o tom, že prezident a já i ostatní ve vládě jsme se skutečně dozvěděli o některých věcech, které se ze setrvačnosti děly, protože tu ta možnost byla, s odkazem na druhou světovou válku, obtížné období studené války a pak samozřejmě 11. září."
Stal se tedy prvním vysoce postaveným členem americké vlády, který přiznal, že americká špionáž překročila hranici, ale zdůraznil, že nebyla porušena ničí práva.
Řekl: „V některých případech to zašlo příliš daleko."
A prezident je rozhodnutý pokusit se to lidem vysvětlit a vyjasnit a již nyní provádí důkladné přezkoumání, aby nikdo neměl pocit, že došlo ke zneužití.
Ujišťuji vás, že v tomto procesu nedochází ke zneužívání práv nevinných osob.
Pan Kerry však trval na tom, že organizace NSA usiluje o dobro a že její sledovací operace zachránily mnoho životů.
Dodal: „Potýkáme se s novým světem, ve kterém jsou lidé ochotni sami sebe odpálit."
Ve světe existuje radikální extremismus, který je pevně odhodlaný vraždit a vyhazovat lidi do povětří a napadat vlády.
A co kdybyste byli schopní to zachytit a zastavit předtím, než se to stane?
Ve skutečnosti jsme zabránili tomu, aby nespadla letadla, nevybuchly budovy a nebyli popraveni lidé, protože se už umíme dozvídat o těchto plánech dopředu.
Předsedající senátního podvýboru pro evropské záležitosti ve čtvrtek řekl, že američtí zákonodárci se chystají do Evropy, aby reagovali na obavy ze zahraničí, které se týkají údajné americké špionáže, a přesvědčili Evropany, že je třeba i nadále spojovat své síly v boji proti terorismu.
Senátor Chris Murphy z Connecticutu řekl, že tento týden mluvil se členy Evropského parlamentu a dalšími osobami a že mu dělají starosti jejich výhrůžky, že zastaví účast v protiteroristických organizacích, protože jsou rozčarováni sledováním Národní bezpečnostní agentury (NSA).
Pro národně-bezpečnostní zájmy USA je skutečně důležité, aby s námi Evropa zůstala na jedné lodi, a to s ohledem na společné úsilí v boji proti terorismu, řekl v rozhovoru z Washingtonu Murphy, člen demokratické strany a předsedající senátního podvýboru zahraničních vztahů pro evropské záležitosti.
A já mířím do Evropy, abych dal jasně najevo, že musíme pokračovat ve spolupráci v boji s terorismem nehledě na jejich vztek nad programy NSA.
Zprávy v médiích, že NSA sbírala miliony telefonních záznamů v Evropě, narušily vztahy s některými americkými spojenci, přestože šéf agentury tento týden řekl, že byly nepřesné a odrážely nepochopení metadat, která spojenci NATO sbírali a sdíleli se Spojenými státy,
Další odhalení citovala dokumenty prozrazené Snowdenem, že NSA sledovala mobilní telefon německé kancléřky Angely Merkelové a dalších až 34 světových vůdců.
Ředitel národního zpravodajství James Clapper špionáž spojenců obhajoval jako nutnou a řekl, že se jedná z obou stran o běžnou záležitost.
Uprostřed vřavy Murphy řekl, že jeho kancelář plánuje parlamentní cestu, která by se měla uskutečnit tento rok, a doufá, že v delegaci se objeví členové obou stran a komor.
V příštích dnech mají být zveřejněna jména ostatních zákonodárců, kteří se hodlají zapojit.
Řekl, že na programu se stále ještě pracuje.
Přestože Murphy řekl, že cílem cesty je pomoci napravit vztahy, dodal, že budou připravena i „dobře míněná výchovná opatření".
Řekl, že evropští vůdci musí být ke svým vlastním lidem poctiví, pokud jde o špionážní programy, které po léta sami využívají.
„Zatímco my upravujeme své programy sledování, abychom lépe chránili práva Evropanů, musí si také oni uvědomit fakt, že nejsme jediní, kdo tady provádí špionáž," řekl Murphy.
Mezitím pan Kerry míří podle plánu tento víkend na Střední východ a do Polska, aby reagoval na nevraživost, již vyvolala americká strategie v Sýrii, Egyptě a Íránu a také americká sledovací činnost.
Za slova "Mugabe je kulhavý osel" už nehrozí vězení, soud zákon zrušil
Až dosud si Zimbabwané museli dávat dobrý pozor na to, jak na veřejnosti mluví o devětaosmdesátiletém Mugabem, který zemi vládne od počátku 80. let, od konce roku 1987 pak stojí v jejím čele.
Podle paragrafu 33 trestního zákona totiž za znevážení prezidentského úřadu hrozila pokuta 100 dolarů až jeden rok odnětí svobody.
"Státní zástupci by neměli horlivě obviňovat lidi, kteří komentují prezidenta v hospodách nebo na jiných veřejných místech," prohlásili zástupci Ústavního soudu.
Devět soudců se jednomyslně shodlo na tom, že zákon podkopává svobodu vyjadřování.
Je pravděpodobné, že se proti rozhodnutí soudu vláda odvolá, informovala britská BBC.
Proti zákonu se hlasitě vymezovala řada poškozených Zimbabwanů, mezi nimi Tendai Danga, jejž policie před dvěma lety zatkla za údajnou urážku prezidenta při hádce s policistou v baru.
V květnu skončil ve vězení opoziční aktivista častující na veřejnosti Mugabeho nadávkou "kulhavý osel".
V srpnu poté prokurátor obvinil šestadvacetiletého muže kvůli jeho úmyslu použít plakát s tváří Roberta Mugabeho jako toaletní papír.
Soud také prohlásil za protiústavní zákon omezující svobodu médií.
"Stát nemůže trestat lidi, jejichž prohlášení se později ukáže jako nepravdivé," řekl náměstek ministra spravedlnosti Luke Malala.
Až doteď totiž zimbabwské právo umožňovalo, aby osoba, která zveřejní lživé informace, byla odsouzena ke dvaceti letům žaláře.
"Existence zákona umožňujícího kriminalizovat někoho za nepravdivé prohlášení má zmrazující účinek na právo svobodně se vyjadřovat," dodal Malala.
Nehledě na to, že Mugabe vládne zemi tvrdou rukou už více než 33 let, přijalo v březnu Zimbabwe na základě referenda novou ústavu s širšími občanskými svobodami.
Drobné krůčky směrem od diktatury jednoho muže země nastoupila v roce 2009, kdy dohoda mezi Mugabem a opozicí vynesla do premiérského křesla Morgana Tsvangiraje.
Zemi nicméně nadále trápí ekonomická krize a až do roku 2008 nejvyšší inflace na světě, která přesáhla 100 000 procent.
V roce 2009 proto vláda zcela zrušila národní měnu.
Dnes se v Zimbabwe platí pouze měnami jiných států.
Zbídačené hospodářství jde na vrub Mugabeho neuvážlivé zemědělské reformě.
V roce 2000 přerozdělil půdu bílých farmářů mezi své příznivce a válečné veterány.
Většina z nich však s chodem farem neměla žádné zkušenosti.
Mladý pár vyzrál na bydlení s rodiči, nový dům nabízí soukromí oběma generacím
Japonské studio Tai and Associates dostalo jako zadání navrhnout dům na parcele, která leží na rohu dvou ulic, přičemž samotný pozemek se poněkud svažuje.
V požadavku dále stálo, že v domě budou bydlet dvě generace, které by chtěly žít spolu, ale přitom by každá měla mít svůj vlastní jasně oddělený prostor.
Mladší pár potřeboval navíc i malou kancelář.
Dům stojí na rohu dvou ulic a na mírně se svažujícím pozemku.
Architekti se proto rozhodli umístit každou domácnost do jednoho z pater domu.
"Při tvorbě návrhu jsme respektovali rodinné svazky, historii a vzpomínky spjaté s daným místem."
"Tři rozdílné funkce domu jsou několika cestami propojeny skrz exteriér objektu, takže si všichni uvědomují přítomnost druhých, ale přitom mají své soukromí," vysvětlují designéři.
Domácnost rodičů je na úrovni zahrádky se starou borovičkou, k níž se vážou rodinné tradice a vzpomínky.
Jednotlivé části domu jsou snadno rozpoznatelné už zvenčí, liší se totiž různou finální úpravou fasád.
Zatímco hlavní segment budovy je z betonu, jehož povrch byl vytvarován pomocí panelů z prken, část, kde je kancelář, je omítnuta bíle a zbývající prvky zůstaly v čistém betonovém provedení bez dalších úprav.
Mnoho stěn domu je zcela prosklených, díky čemuž je interiér domu velmi provázaný s exteriérem.
Domácnost rodičů, přesněji kuchyň, jídelna a obývák, obklopuje malou zahrádku se stromkem, který má pro rodinu velký význam.
Propojení interiéru s exteriérem podtrhuje boční zeď, která začíná na zahrádce a pokračuje až do obýváku.
Kuchyňský prostor v domácnosti mladého páru.
Mladý pár vstupuje do domu hlavním vchodem do haly a odtud pak stoupá po schodech do svých prostor.
Právě schody jsou hlavní dominantou interiéru domu.
Jejich konstrukce umožňuje, aby skrz ně kaskádovitě propadala spousta přirozeného světla.
Právě tím se architekti snažili odlišit dům od jiných a vtisknout mu něco unikátního.
Domácnost mladého páru je pojednána jako jeden otevřený prostor s kuchyňskou částí, jídelnou a obývákem dohromady.
Od terasy jej dělí pouze prosklená stěna s posuvnými dveřmi.
Obývací zóna s jídelní a kuchyňskou částí v domácnosti mladého páru.
Druhé patro je komponováno jako jeden velký otevřený prostor, který volně přechází na terasu, odkud je pěkný výhled na Tokijskou zátoku.
Samotná kancelář v nejvyšším poschodí je pojata v čisté kombinaci bílé a černé barvy.
Schodiště je dominantním prvkem interiéru domu.
Mladý pár vchází do domu hlavním vchodem, ocitne se ve vstupní hale a odtud pak stoupá po schodišti vzhůru.
Hasičské jednotky přijely zachránit ztracené štěně, které uvízlo 15 metrů nad zemí na nebezpečném výčnělku v kamenolomu
Kokršpaněl Ruby utekl po malé autonehodě.
O tři dny později jej uvězněného v kamenolomu zahlédl člověk, který venčil psa.
Hasiči se slanili po skalní stěně, aby psa zachránili od jisté smrti.
Štěně bylo vysvobozeno požárními jednotkami, které jej přijely vysvobodit poté, co se nějakým způsobem samo uvěznilo na nebezpečném výčnělku v kamenolomu 15 metrů nad zemí.
Devítiměsíční kokršpaněl Ruby utekl po malé autonehodě v neděli odpoledne, a tři dny sám přežíval, dokud nebyl ve středu vyproštěn z kamenolomu.
Jeho majitelé Scott Alderson (25) s svou přítelkyní Becky Hall (20) byli v kamenolomu Flappit v Denholme, West Yorkshire, aby se znovu setkali s Rubym a aby poděkovali požární a záchranné službě z West Yorkshire.
Poté, co utekl, když se dostal do malé nehody, horečnatě po svém ztraceném psovi pátrali a umístili výzvy na sociálních sítích.
Ve středu asi ve 14.15 spatřil bystrozraký pejskař uvízlého Rubyho na výčnělku v kamenolomu 15 metrů nad zemí.
Na místo pospíchal technický záchranný tým z požární stanice Cleckheaton a slanil se dolů, aby Rubyho osvobodil, přičemž použil k jeho vyzvednutí po skále přepravní tašku pro zvířata.
Odborný velitel technického záchranného týmu Andy Clayton řekl: Pes byl v nebezpečné situaci.
Byl přímo uprostřed skalní stěny – 15 metrů od vrcholu i odspodu.
Při záchranně nehnul brvou – byl totálně zmrzlý.
Teď je ale v pořádku.
Dostal pak sušenky.
Byl to velmi neobvyklý výjezd.
To, že psa někdo zahlédl, je neuvěřitelné.
Odborný velitel technického záchranného týmu Peter Lau řekl: „Ruby měl během svého útěku velké štěstí."
Byla zde možnost, že bude velmi vážně zraněn nebo ještě hůře.
Ruby byl odvezen k veterináři na prohlídku, a kromě vyčerpání a dehydratace byl v pořádku.
Slečna Hallová z Halifaxu ve West Yorkshire řekla: „Při pohledu na záchrannou akci jsem měla strach."
Především jsem vůbec nemohla uvěřit tomu, jak se tam dostal.
Bylo úžasné ho zase držet v náručí.
Veterinář řekl, že kdyby se příliš vyčerpal a zkolaboval, pravděpodobně by spadl.
Hasiči odvedli skvělou práci.
To, co udělali, bylo velmi odvážné.
Jsme jim moc vděční, všichni byli prostě ohromní.
Pan Alderson z Keighley dodal: „Báli jsme se, že může spadnout, ale zůstal tam."
Hasiči byli skvělí.
Jenom pořád nechápeme, jak se tam dostal.
V průmyslovém areálu ČKD v Praze shořela v noci chladicí věž
V průmyslovém areálu ČKD v Praze hořel velkokapacitní zásobník, podle hasičů zřejmě chladicí věž.
"K požáru vyjížděli hasiči už ve čtvrtek před jedenáctou hodinou večer, dnes ráno ještě oheň dohašovali," oznámila mluvčí pražských hasičů Pavlína Adamcová.
Množství škodlivin ve vzduchu v okolí podle měření nepřesáhlo povolené limity.
Výše škod a příčiny požáru jsou zatím neznámé.
Do areálu v Kolbenově ulici postupně dorazilo zhruba pět desítek hasičů.
"Jedná se o požár velkokapacitního zásobníku, pravděpodobně chladicí věže," sdělila Adamcová.
"V areálu se nenachází funkční hydrantová síť, hasíme tedy pomocí dopravního vedení od cisteren," doplnila.
Podle serveru tn.cz zkomplikovala hašení špatně fungující síť hydrantů, hasiči proto museli vodu dopravit odjinud.
Velitel zásahu hasičů vyhlásil druhý stupeň požárního poplachu.
Stupně jsou celkem čtyři, při nejvážnějších situacích se vyhlašuje čtvrtý.
Na místo vyrazili i chemici, aby ověřili míru nebezpečných látek, které se mohly při požáru dostat do vzduchu.
"Nenaměřili ale v ovzduší množství škodlivin, které by přesahovalo hygienické normy," uvedla mluvčí hasičů.
Záchranný balíček v hodnotě 325 milionů dolarů pro tasmánské zdravotnictví
Federální vláda trvá na tom, aby záchranný balíček v hodnotě 325 milionů dolarů pro skomírající zdravotnictví v Tasmánii obsahoval tvrdé podmínky, které zajistí, že státní vláda nepromrhá finanční prostředky.
Federální ministryně zdravotnictví Tanya Pliberseková oznámila, že Australský svaz činí „urychlená opatření" k odvrácení krize způsobené stárnoucí populací ostrova, vyšším počtem chronických chorob a systémovými poruchami.
Financování po dobu čtyř let bylo rozhodnuto po vládních konzultacích s nezávislým tasmánským poslancem Andrewem Wilkiem.
„Vláda přišla s nouzovým záchranným balíčkem, který, jak věříme, vyřeší specifické problémy, kterým stát čelí," řekla dnes paní Pliberseková.
Balíček 325 milionů dolarů obsahuje 31 milionů dolarů na operace na žádost pacienta.
Dalších 2600 operací včetně ortopedických operací a operací šedého zákalu pomohou odstranit zadluženost.
Peníze jsou i na volně přístupné kliniky v Hobartu a Launcestonu, lepší pooperační péči, školení zdravotních specialistů, služby duševního zdraví a uvedení osobních elektronických systémů zdravotnických záznamů v místních nemocnicích.
„Tyto investice reagují na myšlenky, o kterých mi přední kliničtí lékaři řekli, že nejlepším způsobem pomohou tasmánskému zdravotnickému systému," řekla paní Pliberseková.
Ministryně zdůraznila, že tasmánská vláda musí vyžadovat přísný režim výkaznictví a evidenční povinnosti.
Stát bude muset zachovat současnou úroveň financování, aby obdržel peníze Australského svazu, a měsíčně informovat o tom, kde byly vynaloženy dodatečné finanční prostředky.
Bude ustanoven tříčlenný výbor, který zajistí, že stát dodává služby tak efektivně, jak je to možné.
Pan Wilkie dnes řekl, že 325 milionů dolarů nebude k ničemu, „dokud nebude následovat opravdová reforma za účelem položení udržitelnějšího základu tasmánského veřejného zdravotního systému".
Přesto chválil vládu za reakci na jeho žádost o urychlenou pomoc, kterou poprvé vznesl při jednání s předsedou vlády začátkem května.
„Věřím, že federální pomocný balíček dokáže vyprostit státní veřejné zdravotnictví z kritického stavu," řekl pan Wilkie.
Podle státní vlády tyto dodatečné zvolené procedury výrazně zvrátí nedávné škrty.
Mluvčí federální opozice v oblasti zdravotnictví Peter Dutton věří, že dnešní prohlášení je jen „náplastí".
„Důvodem, proč jsem zde, je, že labouristická vláda vyjmula z našeho zdravotnického systému 430 milionů dolarů," řekl pro ABC TV.
Nemůžete mít státní vládu, která odebere téměř půl miliardy dolarů, a Australský svaz, který věnuje 300 milionů dolarů, a tvářit se, že je to dobrá zpráva.
Pan Dutton vyzval paní Plibersekovou, aby zaručila, že ani jeden dolar ze záchranného balíčku nebude vydán na vyšší byrokracii.
V metru na Můstku hraje hudba
Dopravní podnik hl. m. (DPP) Prahy spustil projekt Hudba v metru.
Prvním vestibulem, kde během provozu metra nepřetržitě hraje reprodukovaná instrumentální hudba, je Můstek linky A na výstupu na Václavské náměstí.
Zkušební provoz potrvá šest měsíců.
V ghettech asi budou policejní specialisté, mají zmírnit napětí
V ghettech v Česku by v budoucnu měli působit policejní specialisté.
Trávili by tu až polovinu svých pochůzek.
Dohlíželi by na pořádek a řešili problémy.
Díky své znalosti prostředí by měli přispět ke snížení napětí mezi lidmi z chudinských míst a obyvateli z okolí.
Ve svém návrhu ke snižování bezpečnostních rizik s tím počítá ministerstvo vnitra.
Podle něj by ke zlepšení situace v zemi pomohlo hlavně "urychlené zajištění sociálního bydlení".
Dokument projednala vláda.
Podle analýzy bylo v Česku před pár lety kolem 300 chudinských domů a čtvrtí.
Žilo v nich na 80.000 lidí, a to hlavně Romů.
Dospělí v ghettech byli bez práce, rodiny byly závislé na dávkách, děti končívaly ve "zvláštních" školách.
Bujela lichva.
Podle expertů problémových lokalit mezitím o stovku přibylo.
Vztahy mezi jejich obyvateli a ostatními se vyostřují.
Na několika místech se konaly protiromské pochody.
K extremistům se přidávali i lidé z okolí.
Podle vnitra bývá pro policii náročné v oblastech s ghetty bezpečnost a pořádek udržet.
Zásadní podmínkou je prý "důsledné uplatňování rovného přístupu ve vymáhání práva".
Toho ale prý bez podrobné znalosti místa a lidí není možné dosáhnout.
Specialista by chodil na pochůzky v ghettu, kde by trávil až polovinu své služby, zbytek by sloužil ve svém obvodu.
V problémové lokalitě by dohlížel na pořádek.
Znal by také místní, takže by mohl lépe problémy či přestupky řešit.
"Díky navázané důvěře budou specialisté snadněji schopni předcházet celé řadě protiprávního jednání," uvedlo vnitro.
Specialisté v ghettech by dostávali příplatky, a to 500 až 1000 korun měsíčně.
Zavádění speciálních policistů do problémových oblastí se má hradit z norských fondů.
Rozpočet je asi 600.000 eur (teď zhruba 15,5 milionu korun).
Česko platí 15 procent sumy, fondy 85 procent.
Přípravy začaly letos, nyní se zpracovává podrobný návrh.
Projekt má trvat do roku 2016.
Autoři se inspirovali u sousedů.
Tento mechanismus je úspěšně již několik let aplikován na Slovensku, kde je problém se sociálně vyloučenými lokalitami nesrovnatelně vyšší než v ČR.
"Existují tu takzvané romské osady," uvedli autoři zprávy.
Kolik specialistů by mělo v Česku být, není zatím jasné.
Odpověď má dát analýza, která určí místa, kde by byl zvláštní policista potřeba.
Záležet bude také na tom, kolik peněz na tyto příslušníky bude moci policie po skončení projektu každoročně uvolnit.
Podle návrhu projektu nejdřív vybraní policisté absolvují stáž na Slovensku.
Ročně by tímto školením mělo projít pět desítek příslušníků.
Z nich vzejdou nejvhodnější kandidáti.
Vzniknout by mělo také speciální vzdělávání pro policisty, kteří budou v ghettech působit.
Podle autorů by ke zlepšení situace pomohlo hlavně sociální bydlení.
Mělo by prý motivovat a vést k integraci.
Podle představ vnitra by mělo tři kategorie.
Minimální standard by splňovaly ubytovny s přesně stanovenými pravidly, jako je třeba počet osob na místnost.
Střední standard by byl v menších bytech.
Vyšší standard by měly sociální byty, které by byly srovnatelné s běžným bydlením.
Nájemníci by museli plnit integrační plán, který by s nimi sestavili sociální pracovníci.
Museli by dodržovat ubytovací řád, starat se o své zdraví, posílat děti do škol, rekvalifikovat se a aktivně si hledat práci.
Pokud by se o začlenění snažili, postoupili by do vyššího standardu bydlení.
Systém prostupného bydlení by měl podle vnitra fungovat aspoň 30 let, dokud nevyroste další generace "v prointegračně motivovaném prostředí".
Model sociálního bydlení připravují resorty pro místní rozvoj a práce.
Navrhnout ho mají do konce roku.
Společně s Bártou zatkla inspekce i analytika protikorupční policie
Informace o zatčení Víta Bárty se začaly šířit ve čtvrtek večer, kdy zprávu přinesl server Prvnízpravy.cz.
MF DNES záhy zjistila, že si případ vzala na starost Generální inspekce bezpečnostních sborů (GIBS), její lidé měli Bártu zatknout v centru Prahy.
Odehrálo se to před hotelem Four Seasons.
Inspekce řeší případy, kdy jsou mezi obviněnými policisté, její pravomoc se však vztahuje i na civilní osoby.
Podle MF DNES je mezi zatčenými i jeden z důstojníků protikorupční policie - vedoucí analytiky a informatiky Jan Petržílek.
Ten v minulosti pracoval pro Bezpečnostní informační službu.
Mluvčí protikorupční policie Jaroslav Ibehej ale odmítl informace komentovat s dovětkem, že se média musí v této věci obracet právě na GIBS.
I její mluvčí inspekce Radka Sandorová ale nechtěla k případu cokoli říci, obratem odkázala na Městské státní zastupitelství v Praze.
"Tento dotaz nebudeme s ohledem na ochranu utajovaných skutečností nijak komentovat," řekla mluvčí zastupitelství Štěpánka Zenklová.
Také z této nekonkrétní reakce lze odvodit, že událost se odehrála, ale je v režimu utajení, který mluvčím nedovoluje říci cokoli konkrétního.
V podobné situaci je i Bártův advokát Oldřich Chudoba.
Ten mediím řekl, že Bártu zastupuje "i v této věci", ale vzhledem k tomu, že jde o utajované informace, nemůže Bártovo zatčení potvrdit ani vyvrátit.
Některá média nejdříve spekulovala, že by Bártovo zatčení mohlo souviset s někdejším policejním prezidentem Petrem Lessym.
Toho prosazovali do funkce právě Bárta společně s bývalým předsedou VV Radkem Johnem, který seděl v čele ministerstva vnitra.
Spor, který se kvůli tomu rozhořel mezi expremiérem Petrem Nečasem a VV musel dokonce řešit i tehdejší prezident Václav Klaus.
Netuším, kde se tato souvislost na moji osobu vzala.
Nikdo mne nekontaktoval, nebyl jsem vyslýchán.
"O věci opravdu nic nevím," řekl iDNES.cz Lessy.
V lednu 2011 se Lessy stal šéfem policie.
Oficiálně ho tak sice prosadil Radek John, opravdovým šéfem strany ale byl tehdy právě Bárta.
Bárta nyní kandidoval do voleb za hnutí Úsvit, poslanecký mandát mu unikl jen těsně - o 175 hlasů.
Lídr Úsvitu Tomio Okamura prohlásil, že vůbec netuší, o co se jedná.
"Vít Bárta byl jedním z mnoha kandidátů mnoha stran na naší kandidátce a jak jsem opakovaně říkal již před volbami, nebyl ani není člen Úsvitu přímé demokracie Tomia Okamury," distancoval se od Bárty Okamura, který před volbami říkal, že dal Bártovi prostor kandidovat za Úsvit, protože mu pomohl řešit problém exekutorů.
Vít Bárta se ocitl u soudu v roce 2012 se svým bývalým spolustraníkem z VV Jaroslavem Škárkou.
Zahraniční pracovníci s vízovým oprávněním možná podstoupí test „oprávněnosti"
S tím, jak vláda zamýšlí rozšíření policejních zákroků, zvažuje test „oprávněnosti" pro zahraniční pracovníky s vízovým oprávněním 457.
Test, pokud bude přijat, bude uplatněn prostřednictví kritérií s cílem zabránit tomu, aby byl program 457 použit k naplnění nekvalifikovaných pracovních pozic, nebo jako zadní vrátka pro přestěhování rodiny a přátel do Austrálie.
Když byl dnes vydán vládní diskusní článek, bývalá labouristická poslankyně Maxine McKewová odsoudila vládní rétoriku o zahraničních pracovnících se slovy, že to může urazit australské sousedy.
„Hlasitá prohlášení ‚cizinci na konec fronty‘ a ‚práce nejdříve pro Australany‘ jsou velmi nepříjemným pozůstatkem z doby, kdy svazy požadovaly chráněný pracovní trh," řekla dnes pro Australsko-Indický institut.
Historicky to znamenalo, že měla být chráněna bělošská pracovní síla – a já bych se nedivila, jestli někdo v tomto regionu zaznamenal ozvěnu tohoto historického artefaktu.
Diskusní článek rozebírá 12 opatření, které předtím zvažoval bývalý ministr přistěhovalectví Chris Bowen.
Ministr přistěhovalectví Brendan O'Connor, který byl včera na Srí Lance, kde jedná s úředníky kvůli pašování lidí, implementoval pět z doporučených změn a ostatní zbývají ke zvážení.
Pokud budou kritéria „oprávněnosti" přijata, žadatelé o víza mohou být podrobně zkoumáni, zda „je nominace oprávněná za situace, kdy je kandidát ve vztahu nebo osobním spojení s majitelem nebo relevantní osobou sponzorujícího podniku."
Po předchozích zkušenostech s podniky, které zamýšlely sponzorovat malý počet pracovníků, ale pak jich zaměstnaly stovky, se od podniků také může vyžadovat zdůvodnit počet držitelů víza 457.
Mezitím 35letý muž ze Srí Lanky, který usiloval o azyl, zemřel s podezřením na infarkt poté, co tento týden dorazil na azylové lodi na Vánoční ostrovy.
Mužův devítiletý vystrašený syn cestoval do Austrálie spolu s ním a po smrti svého otce ve středu ho utěšoval dospělý bratranec, který byl také na lodi.
Australské úřady s mužem spěchaly do nemocnice na Vánočních ostrovech, kde zemřel.
Izraelské vojenské letouny zaútočily na cíl v Sýrii, řekl odpovědný činitel
Izraelské vojenské letouny zasáhly ve čtvrtek v noci cíl v syrském přístavu Lázikíja, potvrdil odpovědný činitel administrativy stanici Fox News.
Tento odpovědný činitel konkrétně neřekl, o jaký cíl se jednalo, ale řekl, že byl minimálně jeden.
Tisková agentura Associated Press uvádí, že cílem byly rakety SA-125 ruské výroby.
Minimálně dvakrát předtím letos Izrael provedl letecký útok na dodávky raket v Sýrii.
Z vily se přestěhovala do paneláku.
Ivana vyrůstala a trávila větší část života v činžovní vile se zahradou a bazénem v jedné z nejhezčích pražských vilových čtvrtí na Ořechovce.
Původní vlastníci domu jej ovšem získali v restituci zpět a nájemníci se museli s malým odstupným odstěhovat.
Ivana proto rychle hledala náhradní bydlení pro sebe a svou tehdy už starší maminku.
Od známých dostala tip na byt 3 + kk ve starším panelovém domě na opačné straně Prahy.
"Zprvu to byl šok, ale pohled ze čtvrtého patra na rozsáhlý lesopark a přehradu mě na druhou stranu nadchnul," vzpomíná Ivana na první dojem.
Nejdřív jsem si říkala, že to bude provizorium tak na tři roky.
"Dnes tu bydlíme víc než třináct let a nejenom kvůli postupné rekonstrukci bych neměnila," dodává majitelka.
Matka s dcerou se tehdy stěhovaly ze stodvacetimetrového bytu do menšího s plochou 62 m2 a takřka veškeré vybavení rozdaly.
Akce nebyla jednoduchá, věci byly uskladněné u přátel a postupné zařizování trvalo skoro rok.
Nový byt byl v celkem dobré stavu, ale musely proběhnout nezbytné úpravy, například lakování dveří či výměna oken.
Předešlý majitel vyboural jádro, ovšem majitelce nejvíce vadila neprakticky řešená a zbytečně velká předsíň, a naopak malá koupelna.
Spojením dvou pokojů vznikl multifunkční obytný prostor.
Architekti použili pro vymezení jednotlivých zón a členění místnosti sádrokarton, který umožnil nové umístění světel.
Prvním zásahem, k němuž se po pár letech odhodlala, bylo odstranění příčky v obývacím pokoji.
Tím se bytu sice změnila dispozice na 2 + kk, ale místnost získala na vzdušnosti a otevřel se panoramatický výhled na okolní zeleň.
Dalším krokem k částečnému vylepšení standardu byla náhrada podlahy z PVC za laminátovou.
S koupelnou si Ivana nevěděla rady.
Roky jsem odebírala časopisy o bydlení a hledala inspiraci.
V jednom z nich jsem nedávno objevila zajímavou realizaci.
Na doporučení jsem tedy oslovila mladou architektku Kamilu Douděrovou.
"Byl to vlastně do budoucna nejdůležitější krok," tvrdí Ivana.
Díky přestavbě koupelny se povedlo zároveň upravit i dispozici předsíně.
Architektka spojila prostor WC a koupelny a dvoje dveře s otvíravými křídly nahradila jedněmi posuvnými, čímž ušetřila místo.
Koupelna je nadčasová a také dostatečně bezbariérová.
Kvalitní obklady imitují pískovec, ve sprše je navíc pohodlné sedátko, u klozetu bidetová sprška.
Úspěšná spolupráce s Kamilou Douděrovou pokračovala dál.
V rámci pořadu Jak se staví sen proběhla rychlá, ale zásadní proměna obývacího pokoje, na níž se podílel také architekt Martin Čeněk.
Do prostoru, který vznikl spojením dvou menších místností, jsme museli dostat tři funkce, jídelní, obytnou a spací, aniž bychom si pomáhali klasickými principy optického dělení, kupříkladu polopříčkami či japonskými stěnami.
"To by ve výsledku porušilo otevřenost a jednotnost prostoru," vysvětluje architektka.
Podařilo se originálně oddělit spací a obývací část.
Stačilo k sobě obrátit zády dvě pohovky a mezi ně postavit na míru vyrobenou skříňku na peřiny.
Jídelní kout vymezují odstíny podlahy a výmalby.
Na podlahu v kuchyni a jídelního koutu použila architektka kvalitní marmoleum, posuvné dveře oživila tapetou se vzorem.
Kuchyňský kout v případě potřeby zakrývají posuvné panely s tapetou.
Nová podlaha z antialergického marmolea má oproti předešlé z laminátu řadu výhod: měkčí nekluzký povrch beze spár a lepší zvukovou izolaci.
Systém výklenků a podhledů ze sádrokartonu zvýrazněných barvou je ukázkou, jak lze v paneláku pracovat s prostorem.
Barvy jsem nechala na architektech, přála jsem si, aby to bylo radostné.
"Oranžovou mám ráda, stejný odstín jsem měla i v předchozím bytě," říká Ivana.
Obklad z grafoskla s motivem rozkvetlé magnolie je praktický a vytváří výrazný estetický prvek.
K teplému energickému tónu architekti zvolili bílou, jež podtrhla moderní funkční styl.
V malém bytě se povedlo uložit knihy mimo jiné i do prostoru pod okenní parapety.
Vše je na dosah, lampičky jsou komfortně ovládané na dálku.
V předělaném interiéru funguje výborně kontrast nového se starším, například s desítky let starým křišťálovým lustrem i s kvalitními uměleckými předměty, které Ivana sbírá celý život.
Poslední na řadu přišla kuchyň.
Skříňky byly dříve rozmístěny po obou stranách a majitelka si tu připadala trochu jako v tunelu.
Architektka ubrala jejich počet a přeskládala rozmístění.
Nábytek v jednoduchém designu je vyrobený na zakázku, bílou plochu zjemňuje mírně perleťový povrch.
Do malého prostoru se vešly díky nápaditému řešení pračka, sušička i myčka.
Vzhled malé kuchyně oživil celoskleněný obklad stěn nad pracovní deskou.
Unikátní grafosklo s digitálně tištěným motivem je atraktivní, navíc se výborně udržuje.
Ivana si vybrala květy magnolií, které jí připomínají oblíbenou čtvrť, v níž léta bydlela.
Nyní se zdá, že je spokojená i tady.
V původní koupelně byla malá vana a umyvadlo, do nové majitelka zvolila neutrální odstín obkladu.
Velký sprchový kout má skleněné dveře Ronal.
Úkolem bylo vytvořit z daného prostředí jasný jednoduchý prostor, v němž funkce a zařízení budou v harmonii.
Interiér jsme materiálově a barevně sjednotili a pokusili se o jeho elegantní, útulný, ne příliš přeplněný vzhled.
"Další podmínkou zadání bylo bezbariérové řešení s minimem překážek a možností snadného pohybu okolo nábytku a dosažitelnost předmětů denní potřeby," dodává Kamila Douděrová.
Ministr Holcát obnovil funkci Hlavní sestry pro ČR
Hlavní sestra pro ČR by měla zastupovat zájmy zdravotních sester, jejichž počet v Česku přesahuje 100 tisíc.
"Považuji za podstatné, aby tato funkce byla jasně definována a formalizována, aby měly zdravotní sestry svého zástupce v rámci struktury úřadu - představitele, k němuž se mohou v případě potřeby vždy obrátit," vysvětlil Martin Holcát, ministr zdravotnictví.
Vážím si práce sester a myslím si, že si obor ošetřovatelství zaslouží, aby mu byla věnována patřičná pozornost i ze strany ministerstva.
Při výkonu tohoto povolání je třeba nejen vysoká odborná profesionalita, ale také lidský přístup a osobní přesvědčení.
"Ráda a se vší zodpovědností se budu snažit o prosazování těch kroků, které mohou pozici zdravotních sester vylepšit."
"Máme v našem zdravotnictví výborné a šikovné sestry, ale chtěla bych apelovat i na ty kolegy, kteří nám svým přístupem k pacientům příliš nepomáhají, aby své povolávání vykonávali se vší empatií a pomohli nám v očích veřejnosti obraz sester zlepšovat," říká Alena Šmídová.
Nově jmenovaná Hlavní sestra pro ČR Alena Šmídová u příležitosti svého uvedení do funkce také uvedla, že se chce zabývat nejrůznějšími aspekty pracovní pozice zdravotní sestry a hodlá mj. spolupracovat s profesními sdruženími, odbornými společnostmi, vzdělavateli, dalšími nelékařskými povoláními a lékaři.
"Zásadně nechci oddělovat povolání lékařů a sester, ale naopak je vidím stát vedle sebe, přičemž každý má své kompetence a společně s dalšími zdravotnickými pracovníky tvoří sehraný pracovní tým, který poskytuje zdravotní služby ku prospěchu pacienta."
"Sama se setkávám s řadou problémů, které se při výkonu povolání sester vyskytují, tyto nesnáze vnímám a hodlám se podílet na jejich řešení."
Patří mezi ně například zajištění zjednodušení ošetřovatelské a zdravotnické dokumentace.
"Z vlastní zkušenosti vím, že některé administrativní úkony sestry zbytečně zatěžují a ubírají jim čas, který by mohly a měly věnovat raději pacientům," uvádí Alena Šmídová.
K dalším oblastem, na něž se hodlá zaměřit, patří zlepšení pracovních podmínek, hledání cest k lepší vzájemné spolupráci v týmu a s managementy poskytovatelů zdravotních služeb, úprava kompetencí a také pracovněprávní otázky, jako je dodržování zákoníku práce či nepřetěžování sester jejich nedostatečným počtem v daném čase a místě.
Často slýcháme anonymní stesky, které ale z obavy z možného postihu nejsou dokumentovány na konkrétním případu, kde by k porušování pravidel mohlo docházet.
"Kde není žalobce, není ani soudce, a tak by funkce Hlavní sestry ČR mohla v tomto případě sloužit jako záruka zachování anonymity takové stížnosti a konkrétní případ nechat příslušnými orgány prověřit," uzavírá Alena Šmídová.
Mgr. Alena Šmídová vystudovala Střední zdravotnickou školu v oboru Zdravotní sestra (absolvovala v roce 1978) a Filosofickou fakultu Univerzity Karlovy v Praze ve studijním programu Ošetřovatelství - pedagogika (absolvovala v roce 1992).
Od roku 2010 působí jako vedoucí oddělení ošetřovatelství a dalších nelékařských oborů a uznávání kvalifikací na odboru vzdělávání a vědy MZČR.
V průběhu své profesionální kariéry pracovala jako sestra u lůžka na interním oddělení, dále působila jako učitelka na Střední zdravotnické škole, kde byla i 8 let statutární zástupkyní ředitelky.
Od roku 2004 do roku 2009 působila jako hlavní sestra Vězeňské služby ČR.
Publikovala několik odborných učebnic ošetřovatelství a článků do odborných časopisů, věnovala se přednáškové činnosti v oblasti ošetřovatelství.
Není členkou žádné politické strany.
Guillaume Nicloux adaptoval novelu Denise Diderota, jež přináší výjimečnou filmovou výpravu a ztvárnění doby, ale je také nudnější, než by měla být.
Odvíjí se v 60. letech 18. století ve Francii a vypráví pochmurný příběh o Suzanne, mladé šlechtičně, která je svou rodinou poslána do kláštera.
Když se vzbouří, zažívá extrémně kruté zacházení od trestuhodně zvrhlé matky představené a pro jinou se stává objektem sexuální vášně.
Film nikdy nesklouzne k chlípnosti nebo senzačnosti a to je jeho problém.
Obřadní ráz tohoto příběhu vede k tomu, že i diváci budou zažívat muka podobná nošení žíněné košile.
Jana Péťová: Krok zpět.
Tak jsem se rozhodla udělat krok zpět, ale když nad tím tak přemýšlím, nejedná se vlastně vůbec o krok, ale o velký skok - skok o několik let zpátky, a to do vzpomínek, do mého dětství.
Je to vzpomínka na to, jaké to bylo, nemít žádné starosti a jen přijít ze školy a umýt nádobí, vyluxovat a udělat si úkoly.
I když tyto "povinnosti", to byla většinou jen teorie, přání rodičů.
Praxe byla úplně jiná - přiběhnout ze školy, hodit tašku do kouta a běžet ven.
Hrát si s ostatními dětmi míčové hry, skákat panáka.
Potom při seriálu Helena a její chlapci vyšívat řetízkovým stehem slavnostní ubrus pro babičku k narozeninám.
A až pak po několikátém upozornění umýt konečně to nádobí, vyluxovat, v zimě nanosit dřevo do kachlových kamen a úkoly dělat až po setmění pod lampičkou (nebo se spoléhat na spolužáka a namísto úkolů psát zamilované verše adresované školní lásce).
Ráno posnídat domácí jahodovou marmeládu (z opravdového ovoce, ne takové ty džemy co se prodávají teď, jejichž obsah vedle jahod ani neležel) a zapít to čajem ze sušených bylinek, které jsme s mámou tak rády sbíraly.
Taky vzpomínám na ty kouzelné večery, kdy bylo hrobové ticho v pokojíčku, když jsme si se sestrou nahrávaly písničky z rádia na kazety, které se hlasitě točily ve starém kazeťáku po mámě.
A potom jsme si na tužce ty kazety přetáčely a pouštěly si pořád dokola jednu stejnou písničku, naši oblíbenou a k tomu si připíjely sifonem.
Nebo jsme si přes stůl telefonovaly za pomocí plechovek, které byly k sobě svázané provázkem - a když už jsme u toho telefonování, abysme se lépe slyšely, bylo nutné důkladně si čistit uši, tehdejší uchošťour byl sirka + vata.
Minimální mzda byla více než třikrát nižší než je teď a mí rodiče z ní dokázali žít tak, že nám nic nechybělo.
Nepotřebovaly jsme žádné ty iPhony, iPady ba dokonce ani mobily a notebooky nebo značkové oblečení.
Oblečení se dědilo z generace na generaci a nejlepší "přírustek" do šatníku bylo batikované tričko domácí výroby za pomocí SAVA.
Z elektroniky nám stačil ke spokojenosti zmíněný mámin kazeťák a maximálně tak Walkman, o který jsme se dělily se sestrou a který jsme mimochodem používaly stejně jen ve vlaku na školním výletě.
Přišlo nám zajímavější zahrát si s tetou Kloboučku Hop nebo Člověče, nezlob se, anebo jak jsem již uvedla jít "jenom" ven.
Když už jsem byla o trochu starší dostali jsme pod stromeček videopřehrávač, jistě na něj rodiče dlouho šetřili, ale bohužel se u nás dlouho neohřál.
Moje mladší sestra do něj narvala štrůdl, prý tak krásně papal ty kazety, tak zkusila, jestli spapá i štrůdl.
Bohužel spapal, ale bylo to jeho poslední sousto.
No, a tuto příhodu má dodnes, chuděra, na talíři od táty pořád.
Říká, že když byla Lenka malá, narvala štrůdl do videa a myslela si, že ji přehraje recept a nepřehrál, proto ho dodnes neumí upéct.
Vzpomínám, jak jsme spolu dokázali všichni komunikovat, domluvit se bez mobilu, počítače.
Společně se sestrou jsme se na prázdninách u babičky domluvily s vnučkou sousedky, kdy se sejdeme zase příští rok v létě u babiček - a tak to bylo, tak to platilo.
Sešly jsme se.
Slibte si teď s někým, že se za rok uvidíte?!
Taky vzpomínám na zimu, kdy jsme s celou vesnicí běhali venku, stavěli sněhuláky, jezdili na zasněženém kopečku u kostela na pytlech vycpaných senem.
Potom jsme společně s celou rodinou povečeřeli a povídali si o uplynulém dni.
Samozřejmě jsme se sestrou slýchávaly před každou večeří tu notoricky známou větu: "Bež si umýt ruce!"
Ano, to platí i dnes, ale určitě nemáte v koupelně ke kohoutku přivázáné mýdlo v síťce od citrónů.
Po večeři, když táta v garáži "pracoval" u piva s Jardou z vesnice, lehly jsme si s mámou na podlahu, opřely nohy o kachlová kamna, otevřely dvířka a koukaly na plamínek a poslouchaly praskání dřeva, které se z kamen linulo.
Byli jsme si blíž - opravdu - nepočítali jsme, kolik máme přátel na sociální síti, věděli jsme, kolik máme přátel, těch opravdových!
Komunikovali jsme spolu - mluvili jsme - nepsali jsme si denně vzkazy přes různé chaty, SMSky.
Nic takového nebylo, a přesto jsme o sobě věděli daleko víc.
A takto bych mohla pokračovat dlouho.
Je krásné vzpomínat, obzvlášť doplním-li tyto vzpomínky tím, že u toho prohlížím alba, kde jsou úhledně nalepené černými rohy vyvolané černobílé fotky.
A kdybych náhodou nevěděla, kolik mi tehdy bylo, zezadu fotky je vždy napsán rok pořízení snímku.
Dívám se, že ač nám sestřihy podle hrnce moc neslušely a navíc jsme měly kalhoty po bratránkovi o dvě čísla větší, nikdo se nám dříve nesmál, bylo to tak normální (nikoliv IN).
A už se raději zase vrátím o ten krok vpřed - do reality.
Do roku 2013 a budu čekat, co moderní doba vymyslí třeba jednou pro moje děti.
Co vím jistě je to, že tyto moje vzpomínky jsou teď pro mladou dospívající generaci tak minimálně někde "sto let za opicema" a myslím, že o hodně přicházejí, že tuto "předopičí" dobu taky nezažijí.
Já bych jim to přála!
Spořit se musí, vědí mladí Češi.
Většina z nich ale ani netuší s jakými úroky
Stále víc Čechů si dává peníze stranou.
Přesto ale nedosahují na šampiony ve spoření v regionu.
Nejvíc peněz si stranou totiž ukládají Rakušané, kteří spoří měsíčně v průměru 181 eur.
O něco víc než Češi spoří i lidé na Slovensku.
Vyplývá to z průzkumu skupiny Erste Savings Barometr v zemích střední a východní Evropy.
Ukázalo se v něm také, že nálada střadatelů se zlepšuje a dvě třetiny dotázaných plánují, že si budou dávat stranou víc peněz.
Zatímco Češi jsou zhruba uprostřed žebříčku střadatelů, v Rumunsku a Srbsku lidé spořící produkty stále využívají velmi málo.
Například téměř každý druhý Srb si podle průzkumu spoří doma "pod polštářem".
V tuzemsku letos stouplo množství těch, kteří si měsíčně spoří vyšší částky.
Ještě loni si každý měsíc na nejrůznější druh spoření odkládalo tisíc až 2,5 tisíce korun 26 procent respondentů, letos je to o pět procent víc.
Průměrná měsíční úložka v meziročním srovnání ale mírně klesla na 2078 korun.
Největším hitem mezi spořicími produkty je penzijní připojištění.
To upřednostňuje 54 procent Čechů, zatímco před třemi lety se jednalo o nejoblíbenější způsob pro zhodnocení úspor jen pro 36 procent lidí.
Naopak klesá obliba stavebního spoření, oproti minulému roku se také výrazně propadl zájem o investiční fondy.
Ty už využívá jen 16 procent respondentů, zatímco loni to byla téměř čtvrtina lidí.
V průzkumu se také ukázalo, že ačkoli lidé považují za důležité spořit, většina z nich neví, jakých výnosů na jednotlivých produktech dosahují.
Především mladí lidé do 30 let nevědí, jak jsou jejich peníze úročené.
Naopak nejlepší povědomí o výnosnosti svých uložených peněz má nejstarší skupina dotázaných, mezi lidmi nad padesát let to ví 73 procent dotázaných.
V mezinárodním srovnání skupiny Erste Češi vedou ve využívání on-line bankovnictví, které pravidelně používá 44 procent lidí.
Následují je Slováci a Rakušané s 12procentním odstupem.
Australanka se odvolala proti pobytu v thajském vězení
Jednadvacetiletá žena ze Sydney, která byla odsouzena k patnáctidennímu vězení na ostrově Phuket, když nepravdivě tvrdila, že byla napadena řidičem taxi, se proti verdiktu odvolala a byla propuštěna na kauci.
Stevie Rochelle Bamfordová byla původně 15. června obviněna zemským soudem na ostrově Phuket z křivého obvinění, když thajské policii řekla, že řidič taxi spolu se dvěma dalšími muži, kteří ji prý zadržovali, ji napadli v ranních hodinách v neděli 10. června.
Avšak záznam z průmyslové televize později odhalil, že se poté, co se rozešla se svým australským přítelem, vrátila bezpečně do svého hotelu.
Policie z ostrova Phuket vedla rozhovory s Bamfordovou dva dny, než se doznala k tomu, že si příhodu vymyslela.
Před soudním procesem byla držena v místní policejní cele.
Bamfordová byla odsouzena k 15 dnům vězení v nápravném zařízení s nízkou ostrahou na periférii v Phuketu, místo aby byla umístěna do vězení pro dospělé ženy.
Je dcerou bývalého australského ligového hráče Petera Tunkse, který v případu své dcery požádal o pomoc Ministerstvo zahraničních věcí v Canbeře.
Tunks řekl sydneyskému listu Sunday Telegraph, že celá rodina měla „extrémní obavy" o osud své dcery a chtěla ji zpět v Austrálii.
„Evidentně to je náročné období, ale doufáme, že se k nám co nejdříve v bezpečí vrátí," řekl Tunks.
Bamfordová se proti rozsudku odvolala a byla propuštěna na kauci 50 000 bahtů.
Zprávy z Austrálie uvádí, že mezitím trávila dovolenou v rekreační oblasti Krabi na jihu Thajska.
Právní zdroje v Thajsku tvrdí, že Bamfordovou zastupoval místní právník v Phuketu, ale dostalo se jí prý varování, že odvolání může vést k soudnímu řízení, které její trest zvýší a vyústí v umístění do vězení pro dospělé.
Avšak po nedávném zavraždění australské zaměstnankyně cestovní kanceláře Michelle Smithové v Phuketu se také Thajsko může snažit pro turisty napravit pošramocený obrázek, což právě možná stálo za osvobozujícím verdiktem.
Michal Horáček představil své nové dvojalbum, kapelu a tři zpěváky
Textař Michal Horáček přivezl do sálu kolínského Městského společenského domu nejen své úplně nové dvojCD Český kalendář, ale především v pořadu Mezi námi zpěváky Lenku Novou, Františka Segrada a Ondru Rumla doprovázené vynikajícím Orchestrem Matěje Benka.
Po úvodním intru a herecké etudě o zpožděném muzikantovi postupně pozval Michal Horáček na pódium všechny tři zpěváky, sám přišel se svíčkou v ruce a připomněl tak historku o tom, jak naposledy hráli v Kolíně a v divadle a v celém městě vypadl elektrický proud.
"Jinak v Kolíně vyráběly dva druhy karet, se kterými jsem hodně přicházel do styku," zavzpomínal.
Stejně tak připomněl i rodáka prezidenta Zemana.
"Možná bychom mohli udělat turné po Zákolanech nebo Dúbravce u Bratislavy," zavtipkoval o rodištích dalších prezidentů.
Několikrát za večer se Horáček, který neopustil jeviště a pokud nehovořil, seděl u stolečku se sklenkou vína, dotkl svého nového hudebního počinu.
Kalendář udělal i Josef Mánes, který jej dal na orloj, o ledním hokeji ale tenkrát nic netušil, jak se scházíme na těch náměstích a skandujeme, kdo neskáče, není Čech.
Tak se jmenuje i jedna písnička z Českého kalendáře, ale tu vám tady dnes nezahrajeme," pobavil.
Ondra Ruml ale z této desky zazpíval pro něj prý hodně vhodnou Spát ve dne, zpívat po nocích a doprovodil se při ní na kytaru.
Jinak pokud nezpíval, hrál na perkuse, všechny tři zpěváky pak doprovázela kapela ve složení klávesy, violoncello, kytara a kontrabas.
Všichni tři vokalisté si společně zazpívali trošku odrhovačku Do stráně srdce usedá, která hned rozproudila hlediště.
"Jsem rád, že vás ten song zaujal, což mě v Kmochově městě nepřekvapilo," reagoval poté Michal Horáček.
Po vzpomínce na Petra Hapku zazněla Rozeznávám v podání Františka Segrada, v originále od Richarda Müllera odměněná obrovským aplausem, Hanu Hegerovou zase připomněla skladba Táta měl rád Lídu Baarovou i s Horáčkovým vysvětlením o komunistickém zákazu a náhradě Baarové americkou herečkou Mae Westovou.
Skladatele Michaela Kocába zase připomněla skladba Sebastián, Segrado pak zazpíval nádhernou skladbu Praha zhudebněnou Jardou Svobodou, zásmuckým rodákem a bývalým Kolíňákem.
To už byl ale závěr, potlesk ve stoje a přídavek v podobě optimistické skladby Žijeme v nádherné době.
Na playlistu byl připravený ještě jeden přídavek, ten už si ale fanoušci nevytleskali.
Téměř okamžitě po koncertě celá čtveřice zasedla za stůl, aby podepisovala nejen Český kalendář, ale i starší CD, Michal Horáček své knížky a dokonce i obal od legendárního LP a s případnými zájemci se i vyfotila.
Nedávno generální ředitel ČEZ oznámil, že rozhodnutí o výstavbě 3. a 4. bloku elektrárny Temelín odkládá na konec roku 2014 či 2015.
Zdůvodnil to čekáním na novou Státní energetickou koncepci a odsouhlasením Contracts of difference vládou.
Těmito důvody se současné vedení ČEZ snaží přenést svou zodpovědnost na vládu - tedy za majoritního akcionáře.
Kvalifikovaný manažer by ale měl akcionáři dát doporučení, a ne se za něj schovávat.
Clive Palmer tvrdí, že předseda vlády Tony Abbott je ve střetu zájmů kvůli programu rodičovské dovolené
Miliardář a poslanec Clive Palmer říká, že předseda vlády Tony Abbott je ve střetu zájmů kvůli programu rodičovské dovolené, protože jeho dcery mohou otěhotnět a těžit z toho.
Báňský magnát, který vede spor kvůli úhradě daňového výměru z uhlí v hodnotě 6 milionů dolarů, pronesl toto tvrzení, když se snažil smést ze stolu otázku, zda je ve střetu zájmů.
Palmerova Sjednocená strana může v senátu ovládat až čtyři hlasy, které sehrát zásadní roli při rozhodování, zda se mají vybírat daně z uhlí a těžební činnosti.
Ale pan Palmer tvrdil, že ve střetu zájmů mohou být pouze ministři, a dodal, že Abbottovy dcery byly v pozici, kdy mohly mít z dané politiky osobní užitek.
„Dostal se do velkého střetu zájmů, pokud jde o placenou rodičovskou dovolenou, protože pokud by kterákoliv z jeho dcer otěhotněla, měl by přímý zájem o to, zda by dostala rodičovskou dovolenou," řekl pan Palmer.
Dva měsíce po volbách volební komise po přepočtu hlasů oficiálně prohlásila pana Palmera za vítěze v boji o křeslo za okrsek Fairfax v oblasti Sunshine Coast díky zisku 53 hlasů.
Pan Palmer vyzval k přezkoumání volebních výsledků, aby se proces urychlil.
Dcery Tonyho Abbotta Frances a Bridget.
Mělo by se o těchto volbách rozhodnout dva měsíce po uzavření volebních místností?
„Musíme mít lepší systém," řekl.
Proč nemůžeme mít systém, kde můžete přijít, naťukat podrobnosti do počítače, okamžitě hlasovat a mít výsledky v půl sedmé večer?
Pan Palmer také kritizoval použití tužek k označení hlasovacích lístků.
Jde o to, že výsledky lze vygumovat, pokud se někomu nelíbí?
V těchto dnech a v této době se zdá používání tužek neuvěřitelné.
Volební komise studovala možnosti elektronického hlasování a nedávno vydala spolu s Novým Zélandem společný příspěvek do diskuse.
Pan Palmer (59) řekl, že jeho politický program se vztahuje i na letiště v oblasti Sunshine Coast a že by svou novou práci bral „velmi vážně".
Veřejný úřad je služba veřejnosti.
„Neusilujeme o žádnou odměnu kromě té, že můžeme sloužit společnosti v této kritické době," řekl.
Na nový občanský zákoník se připravuje šest firem z deseti
Na blížící se účinnost nového občanského zákoníku a zákona o obchodních korporacích od 1. ledna 2014 se intenzivně připravuje šest firem z deseti.
Jen osm procent z dotazovaných zástupců firem uvedlo, že záležitosti spojené s oběma klíčovými kodexy v jejich společnosti vůbec neřešili.
Vyplývá to z průzkumu advokátní kanceláře Ambruz & Dark Deloitte Legal, která zjišťovala názory 108 českých firem.
V souvislosti s blížícím se termínem účinnosti obou klíčových kodexů si teprve teď na poslední chvíli řada manažerů začíná uvědomovat, jaký mohou mít výrazný vliv na podnikání jejich společností.
Největší změny v soukromém právu za posledních 50 let se totiž dle našeho názoru dotknou všech občanů a firem v ČR.
Kvůli lavírování politiků žil podnikatelský sektor dlouho v nejistotě, jestli k revolučním změnám nakonec dojde, či nikoliv.
"Nyní už jim však zbývá pouze několik týdnů, aby přechod na nové právo proběhl pro jejich firmy bez komplikací," komentoval výsledky partner Ambruz & Dark Deloitte Legal Jan Spáčil.
Z 61 procent společností intenzivně se zabývajících novými zákoníky uvedlo 26 procent, že jejich firmy už přijaly všechna nezbytná opatření, aby byly včas připraveny.
Dále 35 procent společností z tohoto počtu se chystá k přijetí nezbytných opatření v nejbližší době.
Proti tomu každá pátá firma se rekodifikacemi dosud nezabývala, přesto má konkrétní představu, jak se na ně připravit.
Celkem 11 procent nemá názor a problematiku nedokáže posoudit.
Jen osm procent společností přiznává, že záležitosti spojené s rekodifikacemi dosud neřešily.
Nejdůležitějším právním tématem souvisejícím s novým občanským zákoníkem je pro největší počet dotazovaných společností uzavírání nových smluv (21 procent), následuje řešení obchodních podmínek (16 procent) a dále změny v katastru nemovitostí a v odpovědnosti za škodu (po deseti procentech).
U smluv se odehraje jedna z nejvýznamnějších novinek celé rekodifikace, a to sjednocení úpravy smluv pouze v rámci nového občanského zákoníku.
Současná paralelní úprava v občanském i obchodním zákoníku zanikne, v důsledku čehož by se smluvní právo mělo stát pro občany i podnikatele přehlednější.
"V případě podnikatelů nová úprava nabídne mnoho novinek s důrazem na větší volnost uspořádání vztahů," upozornil advokát Ambruz & Dark Deloitte Legal Lukáš Poddaný.
V souvislosti se zákonem o obchodních korporacích považuje za nejpodstatnější téma téměř čtvrtina společností problematiku zvýšení odpovědnosti statutárních orgánů.
Dále následují témata týkající se změn ve svolávání a průběhu valné hromady (15 procent) a zastupování společnosti (14 procent).
Nová právní úprava znamená zpřísnění povinností a možných dopadů pro statutární orgány, zejména v situaci, když společnosti hrozí úpadek nebo se do něj dostane.
"V praxi to znamená, že pokud členové představenstev a jednatelé firem nebudou jednat s péčí řádného hospodáře a neodvrátí hrozící úpadek společnosti, mohou přijít o prospěch získaný za výkon funkce až za poslední dva roky," doplnil Spáčil.
Odhalení NSA zvyšuje společenskou paranoiu sledování ze strany státu
Jednoho pokojného dne ke konci srpna německý policejní vrtulník bzučel nad americkým konzulárním úřadem ve Frankfurtu, hlavním městě německé ekonomiky.
Na pokyn Spolkového úřadu na ochranu ústavy (BfV), německé domácí zpravodajské agentury, bylo účelem mise pořídit fotografie střechy americké předsunuté hlídky, která je umístěna méně než 5 km od Evropské centrální banky a Bundesbanky.
Německá média tvrdí, že úřad BfV doufal, že bude moct identifikovat přítomnost odposlouchávacích antén, a tato akce spustila v Berlíně výměnu názorů mezi americkým a německým ministrem zahraničí.
James Clapper, americký ředitel národního zpravodajství, v září znovu trval na tom, že Spojené státy nepoužívají své zahraniční zpravodajské možnosti, „aby kradly obchodní tajemství zahraničních společností ve prospěch amerických společností a posílily tak jejich mezinárodní konkurenceschopnost nebo zvýšily jejich zisk".
Ale od té doby, co Edward Snowden, který se ze spolupracovníka stal informátorem, začal odhalovat svou cennou sbírku z tajného sledování Spojenými státy, evropské vlády a přední podnikatelé už nevědí, jestli mají slovům ředitele věřit.
Po zprávách, že americká Národní bezpečnostní agentura prováděla špionáž v brazilské ropné společnosti a získala přístup k datům, s nimiž disponují američtí cloudoví poskytovatelé včetně společností Google a Yahoo, dosáhla všeobecná paranoia o státním sledování nových rozměrů.
Poslední kapka přišla s odhalením, že telefon kancléřky Angely Merkelové byl možná deset let odposloucháván.
Pokud může být terčem nejmocnější osoba v Evropě, pak jsou jistě potenciálním terči i přední podnikatelé.
Snowden zprůhlednil intenzivní spolupráci mezi americkými zpravodajskými službami a společnostmi.
Řekl bych, že je možné, že jsou tato data používána k vzájemnému prospěchu.
„Německo se musí probudit," řekl Oliver Grün, prezident společnosti BITMi, která zastupuje malé a střední IT společnosti v Německu.
Podle průzkumu vydaného v červenci poradenskou službou EY jsou německé společnosti přesvědčeny, že pokud jde o průmyslovou špionáž a krádeže dat, USA nyní představuje stejně velké riziko jako Čína.
V celé dokumentaci odhalené panem Snowdenem však doposud není žádný důkaz, že Spojené státy předávaly obchodní tajemství zahraničních firem svým vlastním společnostem.
Politici vyjádřili obavy, že EU chybí určité schopnosti v oblasti IT a internetu, a uvedli, že by se měla snažit omezit svou závislost na USA:
Přední podnikatelé jsou vůči tomu skeptičtí.
Z německého parlamentu se ozývají hlasy, že bychom měli vyrobit německý Google.
Já jen mohu zavřít oči a zase je pomalu otevřít...
To není cesta, říká Hasso Plattner, předseda německé softwarové společnosti SAP.
Pokud někdo chtěl silný evropský IT průmysl, neměl ho před 20 lety nechat zemřít.
Všechno v Německu se dotuje, od uhlí po auta a zemědělce.
Všechno kromě IT průmyslu.
Rozsah a technická propracovanost amerických špionážních agentur odhalených Snowdenem je pro některé společnosti, kteří se doposud domnívaly, že největší hrozbu ze sledování představuje Čína, přesto šokující.
Nastává velký obrat v cloudové výpočetní technice, kde si evropští představitelé v širším rozsahu uvědomili, že data uložená v USA spadají pod tamní jurisdikci, a proto jsou potenciálně napadnutelná.
Podle průzkumu provedeného obchodním společenstvím Cloud security alliance cca 10 procent neamerických členů po odhalení programu USA Prism na dolování dat zrušilo plány použít cloudového poskytovatele se sídlem v USA.
Jim Snabe, jeden z generálních ředitelů SAP, říká: „Máme tu novou otázku pro zákazníky, která tu před rokem nebyla - kde jsou moje data uložena a můžete garantovat, že v této jurisdikci fyzicky zůstanou?"
Mnozí němečtí vysocí činitelé argumentují, že poslední zprávy jsou jenom potvrzením toho, co už věděli: že mocné státy chtějí odcizit jejich nejcennější tajemství a tato data musí být za každou cenu chráněna.
Že se provádí ekonomická špionáž, není překvapením.
Vždy se to dělo.
„Je to zásadní téma již mnoho let a významně se to nezměnilo ani během současné diskuse," říká Kurt Bock, generální ředitel agrochemické společnosti BASF.
Američané na nás provádějí špionáž na obchodní a průmyslové úrovni, stejně jako my provádíme špionáž na nich, protože je v našem národním zájmu bránit naše podniky.
Podnikoví vedoucí se obecně moc nechtějí chlubit protiopatřeními, která učinili, aby tím případně neposkytli útočníkovi výhodu.
V případě velkých společností se již dlouho připomíná, že vzít si na veletrhu zdarma paměťový USB disk nebo nechat nechráněný notebook v hotelovém pokoji je minimálně nerozumné.
Ulrich Hackenberg, člen představenstva automobilky Audi, říká, že již mnoho let je běžnou praxí sbírat před schůzkou představenstva mobilní telefony, aby je nebylo možné použít jako odposlouchávací zařízení.
Německý úřad BfV vedoucím pracovníkům radí, aby zvážili, zda nepoužívat na zahraničních cestách jednoduché předplacené mobilní telefony kvůli riziku, že chytré telefony lze zpronevěřit.
Předplacené mobilní telefony se poté vyhodí.
Je zde však obava, že malé a střední podniky budou nadále vůči hackerství a sledování zranitelné.
V Německu jsou mnohé z těchto společností ve svých specifických oblastech čelními představiteli globálního trhu.
„Malým a středním podnikům často chybí zkušenosti, personál a finanční zdroje, aby efektivně ochránily podniková tajemství vůči neautorizovanému přístupu," varuje ve své zprávě BfV.
USA své vlastní společnosti varuje před ekonomickou špionáží ze strany jiných zemí.
Podle listu Washington post americké dokumenty National Intelligence Estimate uvedly v únoru Francii vedle Ruska a Izraele v druhé řadě pachatelů, kteří se zapojují do hackerské činnosti pro ekonomické zpravodaje, a to hned za Čínou.
Člen rady v německé bezrizikové společnosti učinil závěr, že pokud jde o ekonomickou špionáž, „jsou Francouzi nejhorší".
Bernard Squarcini, bývalá hlava francouzské vnitřní zpravodajské agentury DCRI, tento měsíc v jednom z rozhovorů prohlásil: „Služby zcela dobře vědí, že všechny země, i když spolupracují v boji proti terorismu, provádějí špionáž na svých spojencích."
Nová vakcína proti nikotinu může odejmout potěšení z kouření
Vědci vyvinuli vakcínu proti nikotinu, která může odejmout potěšení z kouření cigarety.
Jediná dávka vakcíny dokázala na celý život ochránit myš před závislostí na nikotinu.
Před zkouškami na lidech je potřeba provést další testy, které zaberou několik let, ale profesor Ronald Crystal ze zdravotnické fakulty Weill Cornell v New Yorku říká, že první náznaky jsou dobré.
„Pevně doufáme, že tento druh vakcinační strategie může konečně pomoct milionům kuřáků, kteří se pokusili přestat a vyčerpali všechny metody dnes dostupné na trhu, ale zjistili, že jejich závislost na nikotinu je tak silná na to, aby všechny současné přístupy překonala," řekl profesor Cornell.
Nová vakcína obsahuje neškodný virus, který byl sestaven tak, aby nesl genetickou informaci pro vytvoření antinikotinových protilátek.
Virus selektivně infikuje buňky jater, které poté začnou vytvářet plynulý proud těchto protilátek.
Protilátky pronásledují veškeré molekuly nikotinu v krevním řečišti a neutralizují je předtím, než se dostanou do mozku, čímž zabrání tomu, aby kuřák dostal nikotinový zásah.
Při testech vakcinované myši, kterým byl dodatečně dodán nikotin, pokračovaly ve své běžné činnosti.
Ale myši, které nebyly vakcinovány, „se uklidnily", řekli výzkumníci, což je znamení toho, že nikotin se jim dostal do mozku.
Experimenty jsou popsány v časopise Science Translational Medicine.
Předešlé tabákové vakcíny selhaly, protože obsahovaly protilátky.
Injekce musely být podávány tak často, aby se udržela dostatečná hladina protilátek, takže se ukázaly jako drahé a nepraktické.
Náklady na novou vakcíny by měly být mnohem nižší, protože přeměňují buňky jater na továrny na výrobu protilátek.
Profesor Crystal řekl, že pokud budoucí vakcíny pro lidi budou zcela bezpečné, mohly by se podat dětem předtím, než budou mít chuť cigaretu zkusit, a předešlo by se tak závislosti na nikotinu.
Mnohem pravděpodobněji by ji však používali kuřáci k tomu, aby přestali.
„Budou vědět, že když začnou znovu kouřit, kvůli nikotinové vakcíně z toho žádný požitek mít nebudou, a to jim pomůže se tohoto zlozvyku zbavit," řekl.
Britští vědci řekli, že výsledky byly zajímavé, ale upozorňují, že je zapotřebí dalšího výzkumu.
Zoufalý výkřik Obamova voliče
Obamu jsem volil dvakrát – sdílel jsem naději na možnou změnu
Říká, že Obamovy upřímné snahy zhatily obstrukce Republikánské strany
Obstrukční politika nemůže omluvit strasti webových stránek Obamovy zdravotní péče či útoky bezpilotních letadel
Memoáry Obamovy kampaně z roku 2008 jsou smutnou připomínkou toho, co se mohlo stát
Nathaniel P. Morris druhým rokem studuje medicínu na Harvardu.
V těchto dnech čtu hrozně smutnou knížku.
O této knize jsem si myslel, že mě během chmurných dní mého druhého ročníku na lékařské fakultě povzbudí a obnoví ve mně špetku naděje.
Jmenuje se „The Audacity to Win" (Troufalost k vítězství) a jedná se o vzpomínky na prezidentskou kampaň Baracka Obamy v roce 2008.
Když večer dokončím posudky pacientů a jdu do postele, kniha mě vrací do doby, kdy politika inspirovala miliony lidí a projevy vám braly dech.
Volby skončily drtivou převahou a televizní zpravodajství nás nutilo se zamýšlet nad historickou hodnotou tohoto okamžiku.
Mí spolužáci plakali radostí a moji rodiče si schovávali noviny, které sehnali.
Do Bílého domu zamířil mladý tým vizionářů a národ byl připraven na změnu.
Během uvedení do úřadu v roce 2008 měl Obama podporu 82 procent.
A tady knihu zavírám.
Přejít do současnosti je drsným probuzením, jako probrat se ze snu.
Je těžké připomínat si tyhle optimistické dny – zdají se být vzdálenými vzpomínkami, smutnou připomínkou promarněných příležitostí.
V letech poté, co jsem vhodil svůj první volební lístek, skutečně došlo ke změnám.
Nebylo to rozhodně nic z toho, co jsem si představoval.
Uznávám, že Obama dosáhl řady velký a rozmanitých úspěchů – od zákona o dostupné péči přes odsun našich vojsk z Iráku a konec politiky „na nic se neptat, nic neříkat" po usmrcení Usámy bin Ládina.
Navíc jsem přesvědčen, že stranické obstrukce zvrátily tolik snah posunout náš národ kupředu: mezi jinými je to imigrační reforma, možnost veřejnosti zvolit si zdravotní péči a uzavření základny v Guantánámu.
Ale po mnoha situacích, kdy jsem před kolegy a kamarády bránil Obamovu administrativu, jsem, pokud jde o vysvětlení, která mohou poskytnout, dospěl na absolutní limit.
Ocitl jsem se v místě politické beznaděje.
Obstrukce Republikánů nemohou vysvětlit souhlas s odposloucháváním zahraničních vůdců ani s nálety bezpilotních letounů, které zabíjejí nevinné děti v zámoří.
Nelze jimi vysvětlit to, že Národní bezpečnostní agentura sbírá data o soukromém životě Američanů, ani to, že pronásleduje ty, kdo nesprávné jednání vlády odhalí.
Nelze je činit zodpovědné za popravu Anwara al-Awlakího, amerického občana, bez řádného soudu ani za omezování veřejných příspěvků a výdajů během prezidentských kampaní.
Nelze jimi ospravedlnit zjištění zprávy, která říká, že snahy Bílého domu umlčet média jsou „nejagresivnější ... od Nixonovy administrativy".
A nejnověji ani nemohou omluvit neschopnost vytvořit více než 3 roky po podepsání zákona o dostupné péči jednoduché webové stránky.
Nevím, zda se něco takového dalo čekat.
Zda jsem měl v 18 letech tušit, že vládní moc může být v rozporu s politickými kampaněmi, které jí předcházely.
Volená funkce očividně nemá předvídatelný průběh a naše veřejné rozhovory bude utvářet opoziční politická strana a nahodilé události, jako je masakr v Newtonu.
Avšak všechny příklady, které jsem uvedl výše, se do velké míry zdají být výsledkem vlastního rozhodnutí administrativy.
A to mě trápí nejvíce.
Obamu jsem volil znovu v roce 2012, ale ne proto, že jsem byl nadšený z jeho kandidatury.
Mitt Romney představoval zmatečnou a nevybroušenou alternativu a zdálo se, že nedokáže upevnit svoji politiku ani pozici.
Měl jsem pocit, že druhé funkční období pro Obamu, osvobozené od tlaku příštích voleb, naplní naděje, o kterých jsme kdysi slyšeli.
Přesto je návrat k roku 2008 – s tím, jak podpora Obamy tento týden klesla pod 45 % – prostřednictvím této knihy čím dál těžší.
Nutí mě vzpomínat na tu řadu slibů, které se vytratily.
Tento týden jsem v knize četl kapitolu o tom, jak Obama při primárkách v Pensylvánii utrpěl drtivou porážku s Clintonovou.
Na dodatečné schůzce během kampaně řekl svému štábu, že se musí dostat zpátky do tempa a zůstat věrní svému poslání.
„Chci zpátky naše kouzlo," řekl.
Nesmíme zapomínat na to, kdo jsme.
Uplynulo pět let, pane prezidente, a naprosto s vámi souhlasím.
Myšlenky vyjádřené v tomto komentáři jsou výlučně názory Nathaniela Morrise.
Obchod a marketing ŠkoFINu vede Abrahámek
Do jeho kompetencí patří oblast produktu a marketingu a posílení spolupráce s obchodními partnery.
Ve funkci nahradil Luďka Šantoru.
Abrahámek posledních 14 let své profesní kariéry spojil s automobilovým sektorem.
Působil v Toyota Motor Czech, následně ve společnosti Fiat ČR, kde byl sedm let odpovědný za značku a dealery Alfa Romeo.
Jeho posledním působištěm byla společnost Suzuki Motor Czech, v níž přes pět let zastával pozici manažera automobilové divize.
ŠkoFIN vznikl v roce 1992.
Sýrie zničila své prostředky pro výrobu chemických zbraní, říká dohlížecí orgán
Sýrie zničila zásadní vybavení pro výrobu chemických zbraní a munice s jedovatým plynem, řekl ve čtvrtek výbor pro globální dohled nad chemickými zbraněmi, zatímco vypukly prudké konflikty na severu země, a to nedaleko jednoho z míst, kde jsou podle předpokladů uloženy jedovaté látky.
Ve čtvrtek také syrská aktivistická skupina prohlásila, že od začátku občanské války před téměř třemi lety bylo zabito více než 120 000 obyvatel.
Oznámení Organizace pro zákaz chemických zbraní přišlo den před 1. listopadem,
termínem, který tato organizace se sídlem v Haagu stanovila Damašku pro zničení nebo znemožnění provozu všech zařízení pro výrobu chemických zbraní a strojního vybavení pro míchání chemických látek za účelem vytvoření jedovatého plynu a plnění munice.
Dokončení této v zásadě počáteční fáze zničení je významným milníkem v ambiciózním časovém rozvrhu, který si klade za cíl zničit do poloviny roku 2014 všechny chemické zbraně Damašku.
Zničení vybavení znamená, že Sýrie už nebude schopna vyrábět nové chemické zbraně.
Damašek však ještě musí zahájit zničení existujících zbraní a zásob.
Předpokládá se, že tato země má asi 1 000 tun chemických látek a zbraní včetně yperitu a nervového plynu sarinu.
Oznámení přišlo ve chvíli, kdy ve čtvrtek zuřily boje ve městě Safira, o kterém experti mluví jako o sídle továrny na výrobu chemických zbraní i úložišť, uvedla Syrská pozorovatelna pro lidská práva se sídlem v Británii.
Skupina aktivistů, která prostřednictvím sítě aktivistů v Sýrii monitorovala celkový počet obětí, ve čtvrtek oznámila, že zemřelo 120 296 lidí.
Z toho má být 61 067 civilistů, včetně 6 365 dětí.
Na vládní straně má jít o 29 954 členů ozbrojených sil Bašára Asada, 18 678 provládních bojovníků a 187 ozbrojenců z libanonského Hizballáhu.
Mezi zabitými má být také 2 202 vládních přeběhlíků a přibližně 5 375 opozičních bojovníků, z nichž mnozí jsou cizinci.
Dne 25. července organizace OSN odhadla, že od března 2011 v konfliktu zemřelo 100 000 lidí.
Od té doby toto číslo nebylo aktualizováno.
Konflikt přinutil asi 2 miliony obyvatel, aby zemi opustily.
Asadovy jednotky bojovaly v Safiře proti povstalcům, z nichž mnozí jsou spojováni s Al-Káidou, celé týdny.
Pozorovatelna ve čtvrtek uvedla, že ztráty byly na obou stranách, ale neměla konkrétní čísla.
Boje podtrhly nebezpečí, jemuž čelí inspektoři pro chemické zbraně, kteří se při své misi, kdy mají uprostřed pokračující občanské války Sýrii zbavit chemického arzenálu, musejí vypořádat s těsnými termíny.
V prohlášení od úřadu OPCW, které blízce spolupracuje s OSN, bylo řečeno, že jeho tým je nyní „spokojený, že ověřil – a sledoval zničení – syrského deklarovaného zásadního vybavení pro výrobu a míšení/plnění".
Dodal, že „v současné době nejsou plánovány žádné další kontrolní aktivity".
Dříve tento týden inspektoři řekli, že dokončili první kolo ověřovacích prací, když navštívili 21 z 23 míst deklarovaných Damaškem.
Inspektoři řekli, že kvůli obavám o bezpečnost nebyli schopni navštívit dvě místa.
Ve čtvrtek úřad OPCW uvedl, že tato dvě místa byla podle Sýrie „opuštěna a ... položky programu chemických zbraní, které obsahovala, byly přesunuty do dvou jiných deklarovaných míst, která byla zkontrolována".
Nebylo okamžitě jasné, zda zařízení v Safiře bylo jedním z těch míst, která inspektoři OPCW nemohli navštívit.
Sýrie odsouhlasila plán úplného zničení svých chemických zbraní, který musí být schválen příští měsíc výkonným výborem úřadu OPCW.
„Klaním se odvaze a statečnosti, kterou jste projevili při naplnění této nejnáročnější mise, jakou kdy tato organizace měla," řekl ředitel pozorovatelů Ahmet Uzumcu ve svém komentáři vydaným úřadem OPCW.
Nyní, ve svém třetím roce, stojí proti sobě v občanské válce především sunnitští muslimští rebelové a Asadova vláda se svými bezpečnostními silami, které jsou plné členů sekty Alawitů, odnože šíitského islámu.
Pokud jde o další vývoj, šéf Pozorovatelny Ramí Abdul Rahmán řekl, že ve středu došlo k silnému výbuchu uvnitř zařízení protivzdušné obrany v syrské pobřežní provincii Lázikíja.
Řekl, že příčina výbuchu nebyla známa.
Alexei Miller ze společnosti Gazprom říká, že potrubí v Bulharsku zahajuje novou plynovou éru
Zahájení stavby plynovodu South Stream v Bulharsku znamená spuštění jednoho z největšího evropských energetických projektů, řekl ředitel Gazpromu.
„Dnes jsme svědky mezníku: Začala stavba na bulharské části plynovodu South Stream, největším a nejdůležitějším projektu v Evropě," uvedl prezident Gazpromu Alexei Miller ve svém prohlášení.
Tento projekt je klíčovým prvkem energetické bezpečnosti celého evropského kontinentu.
Potrubí South Stream by mělo přidat různorodost k trasám ruského exportu přes Evropu.
Smluvní spor mezi společností Gazprom a jejími partnery na Ukrajině, které přivádí většinu ruského plynu do Evropy, přidává na rizikovosti konvenčních tras, říkají úředníci.
Miller říká, že přímé spojení do Bulharska, člena Evropské unie, znamená, že geopolitická rizika spojená s tranzitními zeměmi jsou „provždy" odstraněna.
Jakmile celý projekt zahájí v roce 2015 svůj provoz, bulharští spotřebitelé dostanou plyn z plynovodu South Stream za zlevněnou cenu.
Společnost Gazprom říká, že stavba má v dalších zemích ve směru toku začít koncem tohoto roku.
Plynovod je navržen na roční kapacitu 2,2 bilionu krychlových stop zemního plynu.
Časná puberta: Vyspělé dříve
Výzkum ukázal, že Afroameričanky a Hispánky dosahují puberty dříve než jejich bělošské vrstevnice.
Fyzické změny neznamenají, že se blíží puberta
Není prokázáno, že za tím jsou hormony nebo jiné chemické látky
Odborníci tvrdí, že jedním ze spouštěčů dřívější puberty může být epidemie obezity.
Trend dřívější puberty není tak patrný u chlapců.
Bývalý zpravodaj CNN Pat Etheridge je novinářem, který se specializuje na zdraví dětí a rodinné problémy.
Měla by se matka zděsit, když její dceři začnou růst prsa a ochlupení na ohanbí v 7 nebo 8 letech?
Na výroční konferenci Americké akademie dětských lékařů tento týden v Orlandu na Floridě vysvětlil pediatrický endokrinolog doktor Paul Kaplowitz, že tyto fyzické změny jsou mezi americkými dívkami poměrně časté a představují nový standard.
„Mnoho času jsem strávil tím, že jsem rodiče ujišťoval, že to obvykle není znamení rychlého vývoje směrem k plné pubertě," řekl Kaplowitz
Viditelné znaky vývoje, jako je růst prsou, ochlupení na ohanbí a v podpaží a tělesný pach, se u dívek objevují dříve.
Za posledních čtyřicet let byl však jen malý posun ve věku, kdy dochází k první menstruaci.
Ve Spojených státech je nyní průměrným věkem 12,5 let oproti věku 12,75 let v roce 1970.
„Když se začnou vyvíjet prsa, uplynou minimálně dva až tři roky, než dojde k první menstruaci," řekl Kaplowitz, který je také autorem knihy „Early puberty in girls: The Essential Guide to Coping with This Common Problem" (Časná puberta u dívek: Nezbytná příručka pro zvládnutí tohoto častého problému)
Nejspolehlivějším testem toho, jak bude puberta pokračovat, je čas.
Diskutuje se o tom, co aktivuje skutečný začátek puberty, ale pokud je růst prsou doprovázen růstovým spurtem před 8. rokem věku, je dívka považována za „předčasně vyspělou".
Ve většině případů se proces zpomalí nebo zastaví – což mohou dětští lékaři pečlivě monitorovat.
Rychlejší růst může být důvodem pro to, aby endokrinolog provedl testy za účelem vyloučení vážných problémů, jako je nádor nebo cysta.
Existují léčebné postupy, které zpožďují časnou menstruaci a zabraňují dalším následkům: předčasnému stárnutí kostí, které nakonec může vést k zastavení růstu a zakrslosti v dospělosti.
Doporučení ohledně léků a hormonální léčbě jsou závislá na věku dítěte, rychlosti vývoje, rychlosti růstu a emocionální zralosti.
Důležité jsou také psychosociologické aspekty.
Pokud jde o nasazení léků, je Kaplowitz opatrný, ale uznává, že „potlačení puberty může zmírnit problémy s chováním dívky a jejími pocity, že se liší od svých vrstevníků".
Pochopitelný je další velký problém: Rodiče jednoduše nechtějí, aby jejich velmi mladé dcery měly menstruaci.
„Dělají si obavy, že může otěhotnět, nebo jak bude zvládat hygienu," řekl Kaplowitz.
„Byl to šok," vzpomíná jedna žena, jejíchž dcera začala mít menstruaci v 10 letech.
Přestože existovaly náznaky a o menstruaci jsme spolu mluvily, nebyla připravena emocionálně.
Přišla ze školy domů vystrašená a naštvaná, že je ze svých kamarádek první.
Existuje mnoho dobře známých teorií o příčinách předčasné puberty.
Ještě však neexistuje souvislý soubor důkazů, že jsou na vině hormony v mléce nebo jiných potravinách, chemické látky v prostředí nebo sexuální poselství v médiích.
Chlapci – podobně jako dívky – dosahují puberty dříve.
Kaplowitz prosazuje předpoklad, že nejvážnějším důvodem je epidemie obezity.
V roce 2001 pomáhal s provedením studie na dívkách ve věku od 6 do 9 let, která spojuje tělesný tuk s načasováním puberty.
Další zjištění tento závěr podporují, ale existuje mnoho jiných přispívajících faktorů.
V této zemi mají Afroameričanky a Hispánky sklon dosáhnout puberty dříve než jejich bělošské protějšky.
Vysvětlení jsou různá.
Z globálního hlediska se zdá, že vzory časné puberty jsou ovlivněny vším možným od ekonomických podmínek přes podnebí až po geny.
Další hádanka: Ačkoli u chlapců se už v nízkém věku objevuje ochlupení v obličeji a na ohanbí, trend směrem k plnému rozkvětu časné puberty není tak zřetelný, jako je tomu u dívek.
Další lékaři účastnící se konference Americké asociace dětských lékařů (AAP) přidali k tomuto tématu další složitosti.
Akné a ochlupení ohanbí je běžné dokonce i u kojenců a batolat.
„Musíme být opatrní, pokud jde o to, jak identifikujeme skutečný nástup puberty," řekl Lawrence Silverman, pediatrický endokrinolog z Goryebské dětské nemocnice v Morristownu v New Jersey.
Rodiče by neměli váhat získat od svého dětského lékaře pokyny, jak se svým dítětem mluvit.
„Může to znamenat nutnost popovídat si s dítětem dříve, než byste předpokládali," poradil Kaplowitz.
Pokud zůstanete klidní, vaše dítě pravděpodobně bude reagovat dobře.
Dívky, které se vyvíjejí dříve, potřebují ujištění, že i když se tak děje předčasně, je tento proces běžnou součástí života.
Hizballáh vyslal do Sýrii tisíce bojovníků.
Čeká je rozhodující bitva.
Libanonské hnutí Hizballáh rozmístilo 15 000 svých bojovníků severně od Damašku v přípravě na rozhodující bitvu o hornatou oblast Kalamún.
Podle stále se upřesňujících zpráv Izrael při středečních náletech na dvě místa v západní Sýrii zničil rakety určené právě Hizballáhu.
Tato libanonská šíitská organizace bojuje v Sýrii na straně tamní armády.
Jejím programem je také boj proti Izraeli, který se do syrského konfliktu nevměšuje, ale jasně řekl, že zabrání přesunu výzbroje k rukám Hizballáhu do Libanonu.
Zprávy o středečních izraelských náletech na sklady zbraní v západní Sýrii se teprve upřesňují.
Izrael útok nekomentoval, ale potvrdily ho americké zdroje.
Dle syrské webové stránky Dampress.com zasáhly rakety vypálené z oblasti Středozemního moře syrskou raketovou základnu Snúbar Džabla jižně od Latákíje.
Zpravodajská stanice al-Arabíja tvrdí, že zasaženy byly dva sklady, v nichž byly rakety připraveny k převozu do Libanonu.
Dle jejích zdrojů šlo o rakety ruské výroby SA-8.
Izrael zprávu odmítl komentovat, ale vojenský analytik Ron ben Jišaj řekl, že Sýrie se nepřetržitě snaží zásobovat Hizballáh raketami a syrské letectvo učí členy ozbrojené sekce Hizballáhu s raketami zacházet.
SA-8 jsou zastaralé rakety, které má syrská armáda od 80. let.
Jsou umístěny na pohyblivém podvozku.
Ačkoli jsou poměrně primitivní, díky mobilitě a malým rozměrům je možné je snadno ukrýt.
Jsou vybaveny radarem, který se ale po vypálení střely vypne, takže je těžké je zaměřit.
Latákíja leží v západní Sýrii, v oblasti obývané vládnoucími alávity.
Jde o dobře střeženou oblast a Hizballáh se v minulosti podílel právě na bojích v západní Sýrii.
Tvrdí, že pomáhá chránit syrskou šíitskou komunitu, k níž alávité patří.
Teď je údajně 15 000 jeho bojovníků připraveno pomoci dobýt armádě zpět Kalamún.
Spolu s Hizballáhem tam posiluje své jednotky také syrská armáda.
Kalamún leží mezi Damaškem a třetím největším městem země Homsem.
Bitva má být dle zdroje al-Arabíji odvetou za nedávný útok opozice na velitelství syrské šíitské brigády abú Fadla Abbáse v šíitské části Damašku.
Hizballáh pomohl letos syrské armádě vybojovat zpět město Kusajr u libanonské hranice.
Mnoho povstalců z Kusajru odešlo právě do Kalamúnu.
Tvrdí v něm, že Málikí má velký podíl na obnově sektářského násilí v Iráku, které je prý zčásti dílem také bojů v sousední Sýrii.
Za ČSSD vyjednává Sobotka.
Sociální demokracie se drolí, lidovci a babišovci spolu hovoří a chystají společný postup.
Pokud se sociální demokraté do několika týdnů zmátoří, zasednou k jednacímu stolu s dokonale sehranými partnery, kteří položí na stůl hotový seznam požadavků včetně ministerských postů.
Vyslanci ČSSD pak buď spolknou kyselé koaliční hrozny, nebo kývnou na vrtkavou menšinovou vládu.
Bohuslav Sobotka po čtyřech dnech, kdy se nesl na vlně sympatií, poprvé narazil.
Včera se mu nepovedlo ovládnout politické grémium a hlavně donutit usvědčené lháře k rezignaci.
Potvrzeným vyjednavačem za stranu je zatím pouze on, ostatní členové týmu budou dovoleni až po klíčovém zasedání ústředního výkonného výboru (ÚVV).
Omluvil jsem se členům grémia a teď i občanům.
Lhát se nemá, v osobním životě ani na veřejnosti.
"Byla to chyba," řekl po jednání nejužšího vedení sociální demokracie Michal Hašek.
Dodal, že na postu prvního místopředsedy nelpí.
"Své rozhodnutí sdělím 10. listopadu na ÚVV," pravil Hašek.
Podobně hovořil i místopředseda ČSSD Zdeněk Škromach a šéf poslaneckého klubu Jeroným Tejc.
Ten ovšem upozornil, že byl zvolen před pouhými dvěma dny.
Oba poslanci pak prohlásili, že udělají vše pro to, aby padesátičlenný klub ČSSD zněl jedním hlasem.
Absurdnímu divadlu nasadil korunu Michal Hašek větou: "Jsem členem ČSSD patnáct let, vždy jsem byl loajální k její značce a respektoval jsem rozhodnutí stranických orgánů."
Čili další lež v přímém přenosu.
Nebo snad při výzvě k Sobotkově rezignaci a jeho vyřazení z vyjednávacího týmu zapomněl, že srpnový ÚVV se 57 procenty usnesl na tom, že Bohuslav Sobotka je kandidátem strany na premiéra?
Šéf ČSSD si ovšem svoláním ÚVV až na příští neděli vyrobil mocné vojsko nepřátel.
Jeho oponenti mají deset dní na to, aby zaplavili e-maily 192 členů tohoto orgánu i média snůškou nejrůznějších drbů a fám, eventuálně připomněli reálné chyby Sobotkovy politické kariéry.
Bude se mocně prát špinavé prádlo, objeví se náznaky temných spojenectví mezi uhlobaronem Zdeňkem Bakalou a Sobotkovým křídlem.
Bude se probírat přátelský vztah Bohuslava Sobotky a vlivného advokáta Radka Pokorného.
Vybublají spory v jihomoravské či moravskoslezské organizaci ČSSD.
Varovná jsou slova ostravského primátora a Sobotkova spojence Petra Kajnara: "Chartu 77 jsem podepsal proto, aby zemi nevládli idioti."
Kdyby se ÚVV sešel už tento víkend, lháři by asi byli donuceni k rituálnímu obětování svých funkcí.
Zrádci si posypou hlavu popelem a zůstanou.
A momentálně vítězící šéf ČSSD pak skončí s přezdívkou Bohuslav Pyrrha.
OSN oslavuje nové cíle boje s chudobou
Organizace spojených národů začíná bezodkladně pracovat na novém souboru cílů, které nahradí Rozvojové cíle tisíciletí (MDG), které byly zavedeny před 12 lety za účelem vypořádání se s celosvětovou chudobou.
Před summitem OSN o udržitelném rozvoji, který přes noc začal v Riu de Janeiru, hráli Australští diplomaté klíčovou úlohu v prosazení „udržitelných rozvojových cílů", které mají nahradit MDG, jejichž platnost vyprší v roce 2015.
Byly zahrnuty do finálního konceptu dokumentu, který bude schválený světovými vůdci, včetně paní Gillardové, během summitu.
Generální tajemník OSN Pan Ki-mun přes noc na summitu řekl, že nyní je čas „povznést se nad národní zájmy".
„Těší mě, že se členské státy dohodly na spuštění a převzetí procesu, který má zavést všeobecné cíle udržitelného rozvoje – SDG," řekl.
SDG budou stavět na pokroku, kterého bylo dosaženo v rámci rozvojových cílů tisíciletí a budou nedílnou součástí rozvojového programu po roce 2015.
Vynaložím veškeré úsilí, abych naplnil mandát udělený mi členskými státy a zrealizoval naši vizi o cílech udržitelného rozvoje, které staví na úspěchu MDG.
Babiš: Vládu jen se Sobotkou.
Andrej Babiš se začíná smiřovat, že jeho hnutí ANO nebude mít čas se učit politickému řemeslu v opozici a že bude muset rovnou do vlády, aby vůbec nějaká vznikla.
Předseda ANO to připustil v rozhovoru pro Právo, který vyjde zítra.
Putin sliboval ekologickou olympiádu, plán mu hatí obří tajné skládky
Fanoušci zimních sportů už stříhají metr do zahájení olympijských her v Soči, jiní na jejich přípravu hledí se stále většími obavami.
Ruská olympiáda, byť začne až v únoru, se totiž potýká s dalším skandálem.
Rusům se podle všeho nedaří splnit slib, že přípravy a konání her ani v nejmenším nenaruší přírodu v Krasnodarském kraji při úpatí Kavkazu, kam za čtyři měsíce zamíří tisíce sportovců a desítky tisíc návštěvníků.
Ostatně po olympiádě ve Vancouveru měli Rusové laťku postavenou velmi vysoko, kanadské hry se do dějin olympiády zapsaly jako nejšetrnější k životnímu prostředí.
Zdá se však, že závazek ruského prezidenta Vladimira Putina uspořádat hry s "nulovým odpadem", vzal už dávno za své.
Reportéři agentury AP minulý týden objevili obří skládku stavebního materiálu ve vesnici Achštyr nedaleko Soči.
Tedy skládku plnou stavebního materiálu, pneumatik, kanystrů a izolačních pěn našli už v srpnu ekologové, což okamžitě nahlásili.
Ruské úřady se kály a skládka zmizela.
Jenže jen na chvíli.
Minulý týden se reportérům naskytl pohled na skládku o velikosti tří fotbalových hřišť.
Není jediná, v oblasti takových míst vzniklo několik, popsal britský list The Times.
Na místě pracují Ruské železnice, státní monopol, který buduje zhruba šedesátikilometrovou cestu mezi letištěm v Soči a sportovním resortem.
Podnik, který už spolykal 280 miliard rublů, vedl jeden z blízkých Putinových spolupracovníků Vladimir Jakunin.
V srpnu se železnice bránily, že skládku založil někdo ze subdodavatelů.
Místní obyvatelé už jsou ale zoufalí.
Podle obyvatel Achštyru kolem vsi už tři měsíce dnem i nocí jezdí náklaďáky plné odpadního materiálu.
Podle expertů hrozí, že odpad kontaminuje místní řeku Mzymtu, další potoky a nakonec i Černé moře.
"Voda odsud kontaminuje sočské vodní prameny na příštích deset až patnáct let," řekl britskému listu Vladimir Kimajev z ekologické neziskové organizace EWNC.
Nelegální skládky nejsou jediným problémem ruského organizačního výboru a vlády.
Nejdražší olympiáda v historii, jsou podle opozice jeden velký tunel.
Pro srovnání: hry v Soči budou stát 51 miliard dolarů, zatímco letní olympiáda v Pekingu 2008 vyšla na 43 miliard.
Loňské hry v Londýně stály jen 19 miliard a zmíněné vancouverské devět miliard.
Kromě korupčních skandálů, projektových zdržení a obav, jestli nakonec bude dost sněhu, se taky objevily zprávy, že při práci na výstavě sportovišť a infrastruktury se nedodržují lidská práva.
Minulý měsíc si jeden z dělníků zašil ústa na protest, že nedostal dva měsíce zaplaceno.
Mnozí se také obávají, jak se ruští organizátoři během her popasují s novým zákonem, který zakazuje propagaci homosexuality.
Někteří návštěvníci se chystají ruské gaye na olympiádě podpořit.
Pravidla o použití elektronických zařízeních v letadle zůstanou v Austrálii prozatím v platnosti
Cestující australských leteckých společností budou muset i nadále vypínat své tablety a chytré telefony během startování a přistávání i bez ohledu na změny v USA za účelem zmírnění předpisů ohledně těchto zařízení.
Americká federální letecká správa (FAA) dala americkým společnostem prostor, aby změnily své postupy, takže cestující budou schopni na svých zařízeních číst elektronické knihy, sledovat videa nebo hrát hry během kritických fází letu, pokud zařízení zůstanou v „leteckém" režimu.
Cestující již toto mohou dělat během převážné části letu, ale mnohé lidi otravuje, že nemohou mít přístup ke svým elektronickým knihám během startu a přistání.
Australští dopravci zkoumají toto rozhodnutí, které od amerických dopravců vyžaduje velký kus práce, aby byly splněny dané požadavky, ale naznačili, že nemají v brzké době v plánu změnit své postupy.
Úřad pro bezpečnost civilního letectví (CASA) také řekl, že toto oznámení prozkoumal, ale zdůraznil, že omezení týkající se použití elektronických zařízení v kritických fázích letu jsou v Austrálii stále ještě v platnosti.
„CASA v současné době nemá žádné konkrétní předpisy regulující použití elektronických zařízení v letadle," uvedl.
Tato otázka je pokryta předpisy, které od provozovatelů letadel vyžadují zajistit, že po celou dobu bude zachována bezpečnost a že pasažéři jednají v souladu s bezpečnostními pokyny, které získají od členů posádky.
Společnost Virgin, která již s CASA mluvila o rozšíření použití svého palubního zábavního systému wi-fi, byla změně nakloněna, ale oznámila, že se podrobí rozhodnutí regulačního úřadu.
„Uvítali bychom, kdyby úřad CASA provedl analýzu svolení používat elektronická zařízení, protože si opravdu myslíme, že by to nyní, kdy máme (bezdrátovou palubní zábavu), zlepšilo zážitky zákazníků," řekl mluvčí.
Společnost Qantas oznámila, že se prozatím bude držet současných předpisů.
„Naše současná politika je taková, že elektronická zařízení se nesmí používat během vzletu a přistání, a nemáme v úmyslu to v brzké době změnit," řekl.
Předpisy FAA se vztahují na americké letecké společnosti.
Neustále se ale zajímáme o vývoj v regulační oblasti, který může být pro naše cestující užitečný, a určitě si důkladně prostudujeme rozhodnutí FAA a důvody, které za ním jsou.
V případě leteckých dopravců z USA se dopad předpisů bude společnost od společnosti lišit a bude záviset na stáří jejich leteckého parku.
Dopravci budou muset doložit, že jejich letadla mohou tolerovat rádiové rušení mobilních telefonů, a také revidovat příručky, školicí materiál, programy pro příruční zavazadla a informace pro cestující.
„Jakmile letecká společnost potvrdí toleranci své flotily, může cestujícím dovolit použít přenosná a lehká elektronická zařízení, jako jsou tablety, elektronické čtečky a chytré telefony, v jakékoli nadmořské výšce," uvedla FAA.
Ve vzácných případech nízké viditelnosti posádka nařídí cestujícím, aby si během přistání zařízení vypnuli.
Skupina také doporučila, aby byla těžší zařízení během vzletu a sestupu bezpečně uložena pod sedadly nebo v úložném prostoru nad hlavou.
Nesmysly ve filmu Gravitace jsou, ale podívaná je to krásná, tvrdí experti
Fantastický film z vesmíru Gravitace nějaký čas po premiéře vyprodával v Česku kina.
Za říjen ho vidělo podle Unie filmových distributorů téměř 150 tisíc diváků a vydělal přes 26 milionů korun.
Většina recenzí hodnotí snímek pozitivně.
Jiné v něm však nachází určité nesrovnalosti.
Server Lidovky.cz se zeptal odborníků z řad astronomů a astrofyziků na to, jak se jim film líbil a zda si všimli nějakých nesmyslů, které se ve filmu objevily.
Jiří Dušek (ředitel Hvězdárny a planetária Brno): Mám rád vědecko-fantastické filmy, které považuji za moderní, snové pohádky.
Film Gravitace nevyjímaje, i když se tváří jako "fyzikálně reálné" představení.
Není, ale to neznamená, že by byl špatný.
Užil jsem si ho moc.
Všimnout si můžete třeba vlasů Sandry Bullock, které se jaksi nevznáší ve stavu beztíže.
Hubbův kosmický dalekohled a Mezinárodní kosmická stanice se pohybují po výrazně rozdílných oběžných dráhách, tudíž nemohou být vidět v jednom záběru.
Někteří diváci filmu vyčítají nereálně působící efekt a vůbec celé chování ohně ve stavu beztíže.
Skafandry by podle nich také nevydržely takové rány.
Hrdinové ve filmu Gravitace se často dostávají do kolize s různými předměty a obleky bez větších potíží vše vydrží.
Kritice nebyla ušetřena ani dějová zápletka.
Tak rozsáhlá tragédie na oběžné dráze Země je podle některých diskutujících nereálná.
Navíc se diví, proč doktorka byla poslána do vesmíru, aby opravovala techniku.
Lidé se na fórech hádají i o "nereálném" chování lan.
Ta prý působí, jako by byla určena pro bungee jumping.
Marcel Grün (ředitel Hvězdárny a planetária hl. m. Prahy): Viděl jsem ho zatím jen na širokém plátně, ale jednoznačně mohu říci, byl jsem okouzlen.
Jsem rád, že to nebyl film dokumentární, ale science- fiction.
A u takového příběhu má autor právo (téměř povinnost) nedržet se důsledně reality.
"Víc než vámi zmiňované nesrovnalosti se mne dotýkalo to, jak je třikrát ukazována kosmická stanice s degradující úrovní techniky (naposledy čínská)."
"Čínská ostatně bude až koncem desetiletí a asi bude vypadat lépe než je ve filmu."
Vladimír Karas (ředitel Astronomického ústavu Akademie věd ČR): V počítačově generovaných scénách se autoři velmi úspěšně snaží neporušovat fyzikální zákony, a tak přírodovědně orientovaný divák ocení, že se při různých kosmických kolizích a srážkách docela správně zachovává moment hybnosti, řečeno slovníkem fyzika, rovněž pohled na Zemi z vesmíru je velmi realistický včetně tenké slupky atmosféry a polární záře poblikávající na polárními oblastmi.
Nesrovnalosti se při podrobnějším zkoumání určitě najdou.
Dodatečně jsem například při čtení komentářů zjistil, že preferovaný směr oběhu různého kosmického smetí na oběžné dráze se v některých scénách jeví obrácený, než by tomu mělo ve skutečnosti být (od západu k východu).
Jiří Štěpán (zaměstnanec Astronomického ústavu Akademie věd ČR): Některé věci si tvůrci přizpůsobili svým potřebám, ale žádný zásadní a do nebe volající prohřešek proti logice nebo přírodním zákonům jsem ve filmu nezaznamenal a ve srovnání s jinými filmy podobného zaměření je vidět, že si tvůrci dali záležet na věrohodnosti zobrazených událostí.
Z momentů, které nedávají smysl stojí za to jmenovat fakt, že Hubblův vesmírný dalekohled obíhá po jinak skloněné orbitě než ISS.
Důsledkem je značně rozdílná vzájemná rychlost a záchranná operace by tudíž ve skutečnosti nemohla proběhnout tak, jak byla zobrazena ve filmu.
Dále pak v momentě oddělení Kowalského (Clooney) a Stoneové (Bullock) jsem si nevšiml, že by celá ISS rotovala, tudíž není ani jasný původ síly působící na Kowalskiho, který nutí oba aktéry se pustit v momentě, kdy se již vůči sobě nepohybují.
Zisk společnosti Bombardier se propadl v důsledku poklesu dodávek a objednávek
Kanadský výrobce letadel a vlaků Bombardier ohlásil ve čtvrtek patnáctiprocentní pokles čistého zisku, který je způsoben menším počtem objednávek a dodávek letadel ve třetím čtvrtletí a smluvními problémy ve vlakové jednotce.
Společnost Bombardier se sídlem v Montrealu také nezveřejnila žádná data o letecké zkoušce pro své nové letadlo typu CSeries, ani nenabídla aktuální informace, pokud jde o to, zda toto letadlo dodrží ambiciózní plán zahájit komerční provoz od příštího září.
Po zahajovacím zkušebním letu asi před měsícem a půl letadlo letělo pouze třikrát a vyvstala tak otázka, zda testovací fáze postupuje dobře.
Výsledky nenaplnily odhady a akcie na burze v Torontu poklesly o 8 procent.
Analytik státní banky Cameron Doerksen snížil ve čtvrtek rating z „vyšší výnosnosti" na „výkon sektoru" s očekáváním, že burza bude během příštího čtvrtletí či dvou zažívat omezený růst.
„Zatímco menší dodávky letadel jsme povětšinou očekávali, ziskové rozpětí v oblasti dopravy nás výrazně zklamalo," uvedl Doerksen ve zprávě klientům.
S tím, jak bude zkušební program pokračovat, věříme, že společnost Bombardier získá nové objednávky letadel CSeries.
Pokud však nebudou v nadcházejících měsících oznámeny žádné nové objednávky, předpokládáme, že vzroste skepse trhu vůči tomuto programu.
Společnost Bombardier doufá, že se letadla typu CSeries probojují do spodní oblasti trhu, které nyní dominují Boeing a Airbus.
První zkušební letadlo bylo odhaleno v březnu a po několikaměsíčním zpoždění se v září konal první let.
Počet závazných objednávek letadel CSeries však dosahuje skromných 177, protože potenciální kupci čekají na výsledky zkušebního letu, aby mohli ověřit tvrzení společnosti týkající se nízké spotřeby a úspor na nákladech tohoto dopravního letadla.
V současné době je celkem 403 objednávek a závazků od 15 zákazníků a provozovatelů.
Výkonný ředitel Pierre Beaudoin očekával, že při uvedení prvního letadla do komerčního použití dosáhne společnost Bombardier svého cíle 300 závazných objednávek.
Vedoucí pracovníci také ve čtvrtek ujišťovali analytiky a média, že program postupuje podle plánu.
„Zkušební letadlo nezůstalo na zemi déle, než se očekávalo," řekl v konferenčním hovoru Beaudoin a poznamenal, že přezkoušení na zemi a softwarové aktualizace byly naplánovány během odstávky letadla.
Každý výrobce je plánuje jinak.
My jsme se rozhodli absolvovat první let a pak se zaměřit na aktualizace a to jsme udělali.
To se bude dít během celého letového programu.
Podle společnosti Bombardier by druhé z pěti testovacích letadel mělo vzlétnout v nadcházejících týdnech a ostatní nedlouho poté.
Analytici jsou přesto skeptičtí vůči tomu, že by první zákazník mohl začít provozovat letadlo CSeries 12 měsíců po jeho prvním letu.
Společnost Bombardier tvrdí, že vyhodnocovala svůj plán uvedení letadla do provozu a v následujících měsících poskytne aktualizované informace.
„Toto pomalé tempo letových zkoušek – přestože je v souladu s vnitřním plánem společnosti Bombardier – zřejmě posílí náš názor, že uvedení do provozu bude posunuto na první čtvrtletí roku 2015," řekl Doerksen.
Ze 172 milionů USD neboli 9 centů na jednu akcii v předchozím roce se ve třetím čtvrtletí končícím 30. září propadl čistý zisk společnosti Bombardier na 147 milionů USD, neboli 8 centů na jednu akcii.
Upravené výnosy na jednu akcii zůstaly nezměněny na 9 centech.
Obrat marginálně poklesl z 4,2 miliard USD na 4,1 miliard USD.
Podle systému IBES společnosti Thomson Reuters analytici očekávali výnos 10 centů na jednu akcii a obrat 4,56 miliard.
Čtvrtý největší výrobce letadel uvedl, že oproti 57 letadlům o rok předtím dodal během daného čtvrtletí jen 45 letadel.
Čisté objednávky spadly z 83 letadel na 26.
Nesplněné zakázky v letecké divizi tvořily k 30. září 32,9 miliard, což se nemění ani k 31. prosinci.
„Výsledky v letectví byly v souladu s našimi výhledy, ale nízký příjem objednávek a celkový stav trhu nás zklamal," řekl Beaudoin.
Výnos v leteckém průmyslu klesl o 13 procent na 2 miliardy USD.
Bombardier, největší výrobce vlaků na světě, uvedl, že výnos v této divizi vzrostl téměř o 11 procent na 2,1 miliardy USD.
Nesplněné zakázky v dopravě tvořily k 30. září 32,6 miliard, což je oproti 31. prosinci marginální růst.
Ziskové rozpětí v dopravní divizi bylo ovlivněno problémy s realizací několika velkých kontraktů.
Vedoucí pracovníci uvedli, že ve čtvrtém čtvrtletí budou poskytnuty nové výhledy.
Akcie společnosti Bombardier, která také oznámila příchod finančního ředitele společnosti Google Patricka Pichettea, poklesly během obchodování ve čtvrtek odpoledne o 8,5 procenta na hodnotu 4,83 USD.
Brazilská společnost Embraer SA, třetí největší výrobce komerčních letadel a nejbližší konkurent společnosti Bombardier, oznámila ve čtvrtek desetiprocentní propad ve čtvrtletním zisku.
Mick Jagger tvrdí, že po tehdy 18leté Katy Perry rozhodně nevyjel.
Během interview pro australský rozhlasový pořad tato popová hvězda tento týden řekla, že pro Jaggerovu píseň „Old habits die hard" z roku 2004 zpívala doprovodné vokály.
Perry řekla, že když jí bylo 18, měla s tímto rockovým veteránem večeři a on po ní vyjel.
A dodala: „To už bylo dávno a teď je ke mně velmi milý."
V prohlášení ze čtvrtka Jaggerův (70) zástupce řekl, že kategoricky odmítá, že by kdy dělal Katy Perry návrhy.
Zástupce řekl: „Možná si ho plete s někým jiným."
Perry byla jedním z hostujících zpěváků (zpěvaček), kteří se letos objevili na koncertní šňůře Rolling Stones.
Její nové album „Prism" debutovalo tento týden na prvním místě.
Keňský tisk pobouřen kontroverzním zákonem o médiích
„Je to děsivá zpráva a je na místě se ptát, co parlamentu zabrání v tom, aby zítra jednoduše nesmetl nezávislost soudnictví," uvedly noviny považující návrh zákona za protiústavní.
„Tento zákon je přísný a velmi represivní a my ho odmítáme," řekl Cyrus Kamau, generální ředitel skupiny Capital Group, do které patří i CapitalFM, jedna z nejuznávanějších nezávislých rozhlasových stanic a zpravodajských webů.
Řekl, že nový mediální tribunál „bude vždy předpojatý, protože je prodlouženou rukou vlády" a že omezení týkající se obsahu a reklamy poškodí pozici Keni v celosvětové ekonomice.
„Doufám, že nás prezident vyslyší, a budeme ho žádat, aby odmítl tento návrh zákona a vrátil ho poslancům," řekl.
Podle deníku Star návrh zákona fakticky vládě předává „úplnou kontrolu nad médii" a noviny Standard uvádějí, že demokracie a svoboda projevu v Keni „utržila tvrdou ránu", a kritizují návrh zákona jako „přísný".
Schválení návrhu zákona přichází uprostřed řady opatření směřujících k posílení národní bezpečnosti bezprostředně po zářijovém útoku islámského střelce v nákupním centru Westgate.
Hněv úřadů na sebe keňská média obrátila, když odvysílala záznam bezpečnostní kamery, na kterém vojáci poslaní na místo útoku údajně rabovali obchod s luxusním zbožím.
Policejní ředitel reagoval tak, že nechal předvolat dva novináře a vedoucího mediálního pracovníka k výslechu, avšak předvolání bylo po nátlaku médií později staženo.
Podle nového návrhu zákona mohou být mediální společnosti pokutovány až 20 miliony keňskými šilinky a jednotliví novináři až jedním milionem spolu s rizikem „vyřazení ze seznamu" nebo jim může být odepřena oficiální novinářská akreditace.
Tribunál má také právo zabavit majetek pachatele, pokud není pokuta zaplacena.
Podle listu Daily Nation „je i jedna pokuta dost na to, aby zlikvidovala většinu rozhlasových stanic".
Uvádí se také, že tato opatření mohou mít likvidační dopad na to, čemu se říká keňská „živá blogosféra".
Politici vědí, že když umlčí média, mohou si beztrestně dělat, co chtějí.
„Nikdy nevíte, co se může stát," napsal novinář listu Nation Mutuma Mathiu a popsal keňská média jako klíčový zdroj systému vzájemné kontroly a vyvážení ve veřejném životě.
„Když to necháme na politicích, přivedou zemi k bankrotu a vrhnou nás zpět k lovu a sběru," napsal.
Zákonodárci v Keni byly v minulosti terčem kritiky veřejnosti.
V květnu hlasovali pro zrušení škrtů nařízených národní mzdovou agenturou a pro obnovení svých tučných platů kolem 532 000 nezdaněných šilinků měsíčně, které se tak řadí k nejvyšším na světě.
V důsledku daně na vlastníky zahraničních nemovitostí praská londýnská bublina
Ministerstvo financí předběžně vyčíslilo daň z výnosu finančního majetku, ale čeká na konečné rozhodnutí pana Osborna, který v rozpočtu z roku 2012 představil poplatek 7 % za převod nemovitostí pro budovy v ceně nad 2 miliony liber a roční poplatky pro kupce, kteří vlastní nemovitosti v rámci společnosti, nikoli jako jednotlivci.
Výnos z poplatku za převod nemovitosti v bytovém fondu v okresech Westminster a Kensington a Chelsea, který v daňovém roce 2012/13 dosáhl 708 milionů liber, již překračuje celkový součet pro Severní Irsko, Wales, Skotsko, Severovýchod, Severozápad a Yorkshire a Humber dohromady.
Pan Cook řekl: „Vzhledem k nárůstu v převodu nemovitosti u domovů vysoké hodnoty a představení související legislativy, která má zabránit vyhýbání se daním, je velmi obtížné argumentovat, že majetek vysoké hodnoty je málo zdaněný bez ohledu na efekt zastaralého systému daně z hlavy."
Dodal, že „tento krok mohl u některých zahraničních investorů způsobit, že se nemovitosti v Londýně zdráhají kupovat, případně že se stávající vlastníci zdráhají prodávat".
Přední nemovitosti – horních 5 % až 10 % bytového trhu podle ceny – v bohatém pásu, který sahá od Fulhamu po Wimbledon, zaznamenaly za minulý rok nárůst o rekordních 11,8 %.
Ceny ve středu Londýna nadále vykazují rok od roku stálý růst 5,6 %, ale byly zastíněny vzkvétajícím „domácím trhem", na kterém podle průzkumu realitní kanceláře Savills zažívaly jihozápad, sever (7,4 %) a východ (6,5 %) přírůstek.
Arctic Monkeys kvůli nemoci Alexe Turnera posunuli koncert v Glasgow
Rocková skupina Arctic Monkeys posunula koncert v Glasgow poté, co byl hlavnímu zpěvákovi diagnostikován zánět hrtanu.
Sheffieldská skupina měla vystoupit v pátek v městském komplexu Hydro.
Nemoc hlavního zpěváka Alexa Turnera ji ale přinutila vystoupení přesunout.
Oznámení skupiny přišlo poté, co byla podobně přinucena odložit čtvrteční vystoupení v LG aréně v Birminghamu.
V prohlášení na svých oficiálních webových stránkách skupina Arctic Monkeys říká: „Po rozhodnutí odložit dnešní vystoupení v LG aréně v Birminghamu a na základě lékařského doporučení musí skupina Arctic Monkeys odložit i vystoupení v komplexu Hydro v Glasgow plánované na pátek 1. listopadu."
„Alexi Turnerovi byl diagnostikován zánět hrtanu a bohužel nebude moci vystoupit."
Vystoupení v LG aréně v Birminghamu se tak uskuteční 20. listopadu a vystoupení v komplexu Hydro v Glasgow 21. listopadu.
Všechny lístky na tato vystoupení zůstávají v platnosti.
Rádi bychom se všem, kdo si zakoupili lístky, omluvili za nepříjemnosti, které jim to způsobilo.
Pokud potřebujete další informace, kontaktujte prosím zákaznické služby u pokladny, kde jste si své lístky koupili.
