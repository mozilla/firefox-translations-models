Novák pomohl Trabzonsporu k druhému místu, trefil se i Škoda
Obránce Filip Novák pomohl gólem v posledním kole turecké fotbalové ligy Trabzonsporu k titulu vicemistra.
Jeho tým zvítězil 2:1 na hřišti Kayserisporu a udržel za sebou třetí Besiktas.
Útočník Milan Škoda dal po lednovém přestupu ze Slavie již desátou branku za Rizespor, který se zachránil, i když podlehl 1:3 na hřišti Fenerbahce.
Novák potvrdil na obránce výbornou produktivitu sedmým gólem v tomto ligovém ročníku.
V 63. minutě gólman Kayserisporu jen vyrazil prudkou střelu a český fotbalista z úhlu napálil míč do sítě.
Domácím se povedlo pět minut před koncem vyrovnat, ale Trabzonspor v šesté minutě nastavení strhl vítězství na svou stranu, když úspěšně zakončil brejk čtyři na jednoho.
Škoda v úvodu druhého poločasu utkání s Fenerbahce vyrovnal po sólu na 1:1.
Rizespor sice nerozhodný stav dlouho neudržel, ale mrzet ho to nemuselo, neboť díky výsledkům soupeřů za sebou zůstal tři body nad sestupovým pásmem.
Soutěž zakončí nedělní duel mistrovského Basaksehiru na hřišti Kasimpasy.
Dobře utajená Jeskyně u poustevníka v lesích u Nového Boru ve skutečnosti nebyla obyvatelná
Na severu Čech v podhůří Lužických hor, nedaleko Nového Boru na Českolipsku, v lesích, kterými vedla Hraběcí cesta, se ukrývá několik pískovcových skalních útvarů.
Přírodních i uměle vytvořených.
A my se vydáme za tím lidskou rukou vytvořeným.
Místu se říká Jeskyně u poustevníka.
Ve skutečnosti tu ale nikdy žádný poustevník nežil a jeskyně sloužila jako úkryt, přesněji úkrytová komora zřejmě na obilí.
Jeskyně je vytesaná z boku do skalní ostrožny a přístupná po schodech shora.
Přitom ale do poslední chvíle prakticky není vidět.
Prozradí ji až úzké schody vedoucí na jakousi skalní galerii, odkud se teprve vstupuje do skály.
I když se zdá, že komora je značně daleko od lidských obydlí, v době vzniku mohlo být na náhorní plošině, kde je dnes les, pole.
"To, že ten objekt nemá okno a ani na tradičním místě umístěné topeniště, jednoznačně prokazuje, že tady žádný poustevník nemohl nikdy přežít zimu," vysvětluje historik Kamil Podroužek z Filozofické fakulty Jana Evangelisty Purkyně v Ústí nad Labem.
Jednoprostorový objekt má vzadu pouze kamennou lavici sloužící zřejmě k odkládání nádob.
"Vidím to jako komoru na uložení nějakých potravin nebo produktů z pole," dodává Kamil Podroužek.
Na stěnách jeskyně jsou patrné stopy po nástrojích.
Odlamování pískovce špičákem bylo pro zasvěcené celkem jednoduché a rychlé.
Stačilo vhodně využívat spáry a pískovec postupně odlamovat.
Podle délky stopy po špičáku a vůbec způsobu sekání se dá rámcově určit období vzniku jeskyně.
Podle historika jde pravděpodobně o konec 18. století.
Jeskyně je volně přístupná a podle nepořádku, který se v ní objevuje, tam v dnešních dobách někdo občas přespává.
Pokud se přiblížíte k jeskyni shora od jedné z lesních cest a zaujme vás pod jeskyní tekoucí potůček a nedaleká hraběcí cesta, tak stezku dolů určitě najdete také.
A cestou z lesa vás třeba ještě uchvátí nedaleké Havraní skály.
Žokej Minařík je po těžkém pádu v Německu v umělém spánku
"Filip je teď v nejlepších rukou.
Institut je na podobné případy zařízen, navíc máme v Hannoveru naštěstí část rodiny.
To mi výrazně ulehčuje situaci a také péči o dceru Finju," citoval server Jezdci.cz prohlášení Minaříkovy manželky Katji.
"Všichni dělají maximum, Filip teď potřebuje čas na rekonvalescenci.
Nemá smysl dávat žádné prognózy.
Každý, kdo se někdy setkal s problematikou traumat hlavy a pacientů v umělém spánku, ví, že se situace může měnit.
Filip je velký bojovník.
Všichni teď musíme být trpěliví a dát mu čas," uvedla žena pětačtyřicetiletého žokeje.
K finanční podpoře zraněného Minaříka vyzval na twitteru i hvězdný Frankie Dettori, který v sobotu vyhrál v Ascotu posedmé dostih King George VI and Queen Elizabeth Stakes, čímž vyrovnal vyrovnal legendu Lestera Piggotta.
Na serveru Gofundme se k dnešku vybralo téměř 70 tisíc eur.
Cílem je částka 100 tisíc eur (2,6 milionu korun).
Videorozhodčí vzal fotbalistům Sassuola čtyři góly, prohráli 0:2
Fotbalisté Sassuola sice v sobotním zápase v Neapoli dostali čtyřikrát míč do soupeřovy branky, nakonec se ale museli smířit s porážkou 0:2.
Ani jeden z jejich gólů rozhodčí po konzultaci s videem kvůli ofsajdu neuznal.
Podle italských médií jde o rekordní nepřízeň technologie, tolik zásahů ještě nikdy VAR jednomu týmu nezmařil.
"VAR byl na Sassuolo přísnější než silniční radar a potrestal ho jako ještě žádný tým.
Nová technologie trhá rekordy," napsal v komentáři list Gazzetta dello Sport.
"Festival neuznaných gólů Sassuola.
Ještě nikdy nebyl VAR tak přísný na jeden tým," přidal list Corriere dello Sport.
Neapol se v sobotu ujala vedení už v 8. minutě, po půl hodině hry se ale zdálo, že Sassuolo vyrovnalo.
Gól Filipa Djuričiče ale nebyl po zásahu videorozhodčího kvůli ofsajdu uznán.
Ze stejného důvodu pak postupně neplatily ani další Djuričičův zásah a trefy Francesca Caputa a Domenica Berardiho.
Domácí naopak ještě jeden gól přidali.
Elektromobily hlásí nový rekord.
V Česku se dobíjely nejvíc v historii
"Růst táhlo jak 30procentní navýšení počtu stanic v naší síti a trend častějšího nabíjení na veřejných stanicích, tak i zrychlený vývoj registrací nových e-aut," uvedl šéf útvaru čistých technologií ČEZ Tomáš Chmelík.
Svůj díl na trhu se hlásí i další velcí hráči, jako jsou například PRE a E.ON, výrobce elektromobilů Tesla, ale třeba i supermarkety Billa a Lidl.
Provozovatele klasických čerpacích stanic zase zastupuje firma MOL.
Ta ale zatím čísla nemá.
"Naši síť pro elektromobilitu jsme začali budovat teprve vloni," vysvětlila mluvčí firmy Jana Jusková.
Redakce Deníku však exkluzivně získala data ze všech 216 elektrických stojanů provozovaných právě firmou ČEZ.
Vyplývá z nich, že řidiči ze stanic odebrali v průměru 13,5 kWh.
To odpovídá dojezdu zhruba sto kilometrů menšího elektromobilu.
Pomineme-li drobná čerpání do 1 kWh, trvá průměrné nabíjení dvě a půl hodiny.
Drtivá většina tankování pak proběhla v bezplatném tarifu.
Pokud už motoristé za odběr platili, pohybovala se jejich typická útrata kolem 330 korun.
Elektromobilita táhne především v hlavním městě.
Na území Prahy se nachází všech pět nejvytíženějších dobíječek společnosti ČEZ, které svou popularitou zastíní i celá krajská města.
Mezi regiony pak vede Olomouc.
Naopak nejmenší zájem je o odlehlé stanice v pohraničí, například v Bohumíně či v Prachaticích, které často zůstávají po celý den bez využití.
V Česku je aktuálně registrováno více než čtyři tisíce elektromobilů.
Jen za letošní první pololetí přibylo 1274 nových e-aut.
V rozsáhlé anketě Deníku "Češi v pohybu" uvedlo osm procent čtenářů, že nákup elektromobilu do rodiny zvažují.
Pouze třetina respondentů však ví, kde ve svém okolí hledat nejbližší nabíjecí stanici.
Nejen za lepší zadržování vody.
V Praze protestovali ekologičtí aktivisté
Podle organizátorů jsou dosavadní kroky vlády v otázkách ochrany a ozdravení české krajiny a řešení klimatické krize nedostatečné, řečníci vyzvali stát k razantnějšímu přístupu.
Akce s názvem Poslední kapka se zúčastnili zástupci velkých organizací jako Hnutí Duha, Greenpeace nebo Strana zelených, stejně jako menší lokální spolky.
"Máme tady například lidi, kteří vystupují dlouhodobě proti rozšiřování na dole Turów, jsou tady lidé, kteří vystupují proti těžbě štěrkopísku u Uherského Ostrohu, jsou tady lidé, kteří vystupují proti stavbě nesmyslných přehrad," řekla za organizátory Marika Volfová.
Uvedla, že hlavními požadavky protestujících jsou vytvoření plánu na zadržování vody v krajině, razantní změna zemědělské politiky a systému dotací směrem k podpoře udržitelného zemědělství a co nejrychlejší přechod z fosilních paliv na obnovitelné zdroje energie.
"Vláda má hájit zájmy lidí, ne bezohledný a devastující byznys," řekla.
Na Malostranském náměstí byl umístěn stánek s peticí vyzývající představitele českého státu, aby se zasadili o snižování emisí skleníkových plynů a obnovu české půdy a krajiny.
Přítomní lidé byli vybaveni transparenty s hesly jako "Konec depky z řepky" nebo "Míň uhlí, víc čolků".
Z jižní Moravy do Prahy přijel Jan Škoda ze spolku Za vodu pro lidi, který protestuje proti plánu těžby štěrkopísku na Hodonínsku.
"Ohrožuje zdroj pitné vody pro 140 000 lidí," řekl.
Dodal, že vrty představují pátý nejvydatnější zdroj pitné vody v České republice.
Plánovaná těžba štěrkopísku se podle něj nachází jen asi 500 metrů od vrtů a podle posudků je jisté, že kvalita vody bude ohrožena.
Za takzvané agroekologické farmáře přijel z vesnice Valeč na Karlovarsku Vojtěch Veselý.
Upozornil na klady malých farem, které se neženou za výnosy a ziskem a zásobují obyvatele přímo na místě.
"Malé agroekologické farmy jsou schopné úplně normálně nakrmit celou populaci, navrch při tom nenadělají takovou zkázu na podobě venkova a životním prostředí," řekl.
Při pádu letadla na dům v Německu zemřeli tři lidé
Při pádu ultralehkého letadla na bytový dům v západním Německu dnes zemřeli tři lidé a další dva byli zraněni.
Informovaly o tom místní záchranné složky, podle nichž jsou mezi mrtvými pravděpodobně dva členové posádky a jedna obyvatelka domu.
Letoun se zřítil na střechu budovy ve městě Wesel v Severním Porýní-Vestfálsku.
Podkrovní byt, který byl jednou z pěti bytových jednotek v domě, následně zachvátil požár.
Hasičům se již podařilo plameny dostat pod kontrolu.
Zástupce velitele místních hasičů Robert Meyboom sdělil, že zemřeli zřejmě oba členové posádky letounu.
Třetí obětí je podle policie žena, která v domě bydlela.
Deník Westdeutsche Allgemeine Zeitung (WAZ) s odvoláním na starostku Weselu napsal, že se jednalo o matku samoživitelku, jejíž dvouletá dcera byla z bytu zachráněna s lehkými poraněními.
V blízkosti nehody byl nalezen nouzový padák, který patrně sloužil jako brzda při přistávání.
Policie vychází z toho, že pochází z havarovaného letadla.
V letounu bylo místo pro dvě osoby.
Stroj odstartoval z letiště v nedalekém městě Marl.
Deník Rheinische Post s odvoláním na očité svědky uvedl, že před zřícením se letadlo srazilo s horkovzdušným balónem.
Tato informace se však dosud nepotvrdila.
WAZ s odvoláním na jiné svědky napsal, že letoun se před dopadem na zem rozpadl ve vzduchu.
Česká spořitelna v sobotu chybně účtovala některé platby kartou dvakrát.
Chybu již odstranila
Česká spořitelna svým klientům v sobotu odpoledne chybně účtovala některé platby kartou dvakrát.
Podle mluvčího banky Lukáše Kropíka se problém mohl týkat tisíců transakcí.
Chybu už spořitelna odstranila a peníze klientům vrátila.
Problémy se zdvojeným účtováním karetních plateb spořitelna zaznamenala v sobotu odpoledne.
"Ještě včera (v sobotu) v noci jsme provedli aktualizaci systému a všechny tyto zdvojené platby ihned vrátili klientům.
V tuto chvíli vše funguje bez problémů," sdělil v neděli odpoledne Kropík.
Přesný počet klientů, kterým banka odečetla peníze z karetních plateb dvakrát, mluvčí banky nezná, podle jeho odhadu šlo o nižší tisíce transakcí.
Příčiny problémů spořitelna zjišťuje.
"Mohlo jít o kombinaci více faktorů," uvedl Kropík.
Česká spořitelna je největší bankou v Česku podle počtu klientů.
Na konci března jich měla 4,6 milionu.
Vlastníkem spořitelny je rakouská finanční skupina Erste Group Bank, která je klíčovým hráčem na bankovním trhu střední a východní Evropy.
Vojtěch v pondělí představí systém tří pohotovostních stupňů proti koronaviru
"Stupně budou podle síly komunitního šíření na úrovni regionů.
Děláme na tom společně s epidemiology a Ústavem zdravotnických informací a statistiky," řekl Vojtěch v ČT.
Půjde o tzv. semafor, jednotlivé regiony budou označeny zelenou, oranžovou nebo červenou barvou podle rizika výskytu koronaviru.
Ministr dodal, že o zařazení jednotlivých krajů bude ještě hovořit s epidemiology.
Připustil, že oranžovou barvu by v současnosti měl jen Moravskoslezský kraj a blížila by se k němu Praha.
Na mapě budou figurovat také jednotlivá opatření pro krajské hygienické stanice, nemocnice, sociální zařízení i zaměstnavatele.
"Chceme to řešit na úrovni regionů, protože situace v nich není jednolitá," uvedl Vojtěch.
Vodník a Karolínka
Když se do sebe zakoukají vodník Jonáš a mlynářova dcera Karolínka, nemají to vůbec jednoduché.
Jonášovi v lásce brání jeho otec, nerudný vodník Hastrbuch, Karolínka zas nemá potuchy, že její milý Jonáš není člověk.
Ještěže je tu mládek Libor, který udělá všechno pro to, aby celou ves, a obzvlášť Karolínku, před tím vodnickým padouchem ochránil.
Co na tom, že bude intrikovat a lhát?
Hlavně když dokáže, aby Karolínka Jonáše zavrhla a dala přednost jemu, udatnému Liborovi.
Zanedlouho je všem ve vsi jasné, kdo může za utopení ponocného Konvičky, zkaženou mouku, požár mlýna i další lotroviny.
Rozezlení vesničané uspořádají hon na vodníka, a k tomu ještě na Jonášovu hlavu dopadne nesmiřitelná vodnická kletba.
A teď Konvičkova dušičko Karolínce raď!
Jak obměkčit starého Hastrbucha, přesvědčit sousedy o Jonášově nevině, najít Jonáše a vysvobodit ho ze zakletí?
Pohádka byla natáčena v září 2010 ve studiích ČT a v exteriérech u rybníka Brzina, v Obděnicích na Sedlčansku a v překrásném prostředí historického mlýna v Hoslovicích.
Mostecký autodrom spouští nový e-shop
Zákazníci mosteckého autodromu mohou využívat na jeho webových stránkách nový e-shop.
Zakoupí v něm již také kupóny pro volné a testovací jízdy autem či motocyklem na velkém závodním okruhu, což dříve bylo možné jen osobně u pracovníka autodromu ve startovní věži.
"Přistoupili jsme k vylepšení e-shopu tak, aby byl uživatelsky přívětivý, a zároveň jsme rozšířili portfolio produktů a služeb, jež je možné jeho prostřednictvím pořídit.
Zároveň jsme při této příležitosti připravili pro naše zákazníky bonus v podobě slevy ve výši 1 000 korun na všechny kurzy bezpečné jízdy z naší nabídky.
Slevový kupon najdou na stránce www.autodrom-most.cz," vysvětlila obchodní a marketingová ředitelka společnosti AUTODROM MOST Jana Svobodová.
Webová stránka e-shopu je podle ní nyní přehledná, zákazník se v ní snadno orientuje.
"Návštěvník e-shopu si na liště vybere zaměření, na které cílí.
Například tedy sport, kurzy bezpečné či sportovní jízdy, školení, zážitkové programy, dárkové předměty, dárkové poukazy, aktivity pro děti a další," vyjmenovala ředitelka.
Mezi novinky v nabízených produktech a službách e-shopu patří například triko kolekce Racing Legends s překvapením, autodráha, kurz bezpečné jízdy za snížené viditelnosti, reklamní a dárkové předměty tuzemského profesionálního závodního týmu Buggyra Racing nebo rukavice Engelmuller z limitované edice hodinářské manufaktury BOHEMATIC, vytvořené u příležitosti historického vítězství v prestižním závodě 24 hodin Le Mans v roce 1949.
"Nabídka je velmi pestrá, zákazník může vybírat z více než 200 položek," upřesnila Jana Svobodová.
Při úhradě vybraného produktu či služby zákazník může zvolit jednu ze čtyř možností.
Platbu zálohou (bankovním převodem), dobírkou, hotově při osobním odběru nebo on-line prostřednictvím platební brány.
Průběh nemoci většiny je mírný, do nemocnice musí jen tři procenta nakažených
Buď se Českem šíří mírnější forma koronaviru, nebo nám letní dávka sluníčka výrazně zlepšila imunitu.
Infekční oddělení nemocnic jsou poloprázdná, i když čísla nakažených rostou.
"Ta situace dnes a v dubnu je zcela jiná a je to dáno především počtem hospitalizovaných," potvrzuje ministr zdravotnictví Adam Vojtěch.
Stojí za připomenutí, že 11. dubna, kdy u nás vrcholila první vlna epidemie, nosili všichni roušky, odběry prováděla armáda, republika byla zavřená a Češi spotřebovali dezinfekci na rok dopředu.
Přesto umíralo deset lidí denně.
Teď jsou denní nárůsty počtu nakažených vyšší, ale každý den s covid-19 umírají maximálně dva lidé.
Nejvyšší počet nakažených na počet obyvatel má stále Karvinsko, podobná čísla už má i Jihlava kvůli ohnisku v místním Alzheimercentru, kde je už 57 nakažených - 40 klientů a 17 zaměstnanců.
Další domov pro seniory uzavřeli hygienici v Černožicích na Královéhradecku.
Nemoc potvrdily testy u jedné z ošetřovatelek.
"Trasujeme, omezili jsme pohyb, máme všechna hygienická opatření," říká ředitel domova důchodců Martin Scháněl.
Podle něj žádný z klientů domova zatím nemá příznaky onemocnění.
Plošné testování začnou hygienici provádět zítra a pak rozhodnou o dalším opatření.
Na zvýšený počet nakažených reagují i nemocnice.
Onkologický ústav v Brně dnes spustil automatický kamerový systém u vstupu, který pozná, jestli mají lidé při vstupu nasazenou roušku.
Rekord hlásí jihočeští hygienici, kteří zaznamenali pětadvacet případů koronaviru - většinu z nich tvoří zahraniční zaměstnanci prachatické firmy.
Celkově přibylo za sobotu 131 nakažených - tedy polovina pátečního počtu - o víkendu se ale méně testuje.
Debutant šampionem!
Van den Bergh dopsal pohádku, Andersona smetl
Velké překvapení turnaje jménem Dimitri van den Bergh předvedlo vynikající výkon i v souboji s hráčem, který druhý nejprestižnější podnik v rámci PDC vyhrál v roce 2018.
Úvod zápasu byl oboustranně vyrovnaný, zlom přišel za stavu 8:7 pro belgického šipkaře.
Van den Bergh si vzal brejk 13šipkovým legem a od té doby měl navrch.
Svého soupeře svou hrou doslova drtil a výrazně zkušenější "Létající Skot" se jen těžko dostával k doublům.
O tom, jakým způsobem jej měl "Tvůrce snů" v hrsti, svědčí i to, že rozhozený Anderson zahrál své první maximum až ve 24. legu.
Navíc, mladý Belgičan zvládal skvěle vysoké checkouty.
Naposledy prohrával v jedenáctém legu, za nepříznivého stavu ale "chytil velkou rybu" a zavřel 170.
V závěru zápasu byla na Andersonovi vidět obrovská frustrace.
Šipky spíš jen zahazoval a jeho za triumfem kráčící soupeř si počínal naprosto suverénně.
Van den Bergh proměnil hned první ze tří match dartů a dostál svému jménu - napsal svůj velký sen.
Zisk trofeje pojmenované po Philu Taylorovi je pro belgického šipkaře o to cennější, že se jedná o jeho první vyhraný major.
I nadále tak platí, že posledním hráčem, který dokázal van den Bergha porazit, je Karel Sedláček.
V Nantes padlo obvinění kvůli požáru katedrály, muž se přiznal
Katedrála svatého Petra a Pavla v srdci Nantes začala hořet minulou sobotu a oheň vážně poškodil původní vitrážová okna z 16. století a zničil varhany.
Podezření na žhářství vyšetřovatelé prověřovali kvůli tomu, že požár postupoval chrámem ze tří různých míst.
Policie zároveň u vchodů nezjistila žádné známky toho, že by se do katedrály někdo dostal násilím.
Obviněným je dobrovolník u místní diecéze, devětatřicetiletý rwandský uprchlík.
Policie ho zatkla už krátce po požáru, ale poté jej propustila, aniž zahájila trestní stíhání.
Nyní prokuratura informovala, že na základě nových důkazů byl muž v sobotu zatčen znovu, přiznal se a čelí obvinění ze žhářství.
V případě, že bude shledán vinným, mu hrozí až deset let vězení a vysoká pokuta.
Podle svého advokáta muž činu lituje a rozhodl se s vyšetřovateli plně spolupracovat, napsal Le Monde.
Vojtěch: V pondělí představíme "semafor" pro epidemiologická opatření
Nový systém má plnit roli pandemického plánu, kvůli jehož absenci čelí vláda a ministerstvo zdravotnictví kritice.
"Stupně budou podle síly komunitního šíření," vysvětlil ministr.
Dodal, že v současnosti by například Moravskoslezský kraj nebo Praha dosahovaly středního, oranžového stupně.
Systém je navržen jako regionální, protože situace v jednotlivých krajích se významně liší, doplnil.
Na systému ministerstvo spolupracovalo s epidemiology a Ústavem zdravotnických informací a statistiky (ÚZIS).
Na jednotlivé stupně budou podle ministra navázána konkrétní opatření, ať už jde o povinnost nošení roušek nebo organizaci zvláštních oddělení v nemocnicích.
K vytvoření epidemiologického plánu v pořadu televize Prima Partie vyzval ministr vnitra Jan Hamáček (ČSSD), podle kterého by lidé měli mít jasné informace o tom, jaká opatření mohou očekávat, pokud se epidemiologická situace zhorší.
Denní nárůst potvrzených případů v Česku v posledních dnech rostl, i když počet hospitalizovaných zůstává nízký.
Vojtěch to komentoval tím, že se nic zásadního neděje není na místě mluvit o vyhlášení mimořádného stavu nebo opětovném svolání krizového štábu.
Vláda s ohledem na rostoucí počet nakažených od soboty v celém Česku opět zavedla povinnost nosit roušky na vnitřních akcích nad 100 lidí.
Od pondělí bude omezena kapacita těchto akcí na 500 osob, nyní činí 1000 lidí.
Postup vlády, kdy do poslední chvíle nebylo jasné, jaká opatření a kdy začnou platit ani kdy budou ohlášena, se dočkal kritiky.
"Myslím, že v situaci, která je poměrně napjatá, by měli hlavní činitelé vytvářet naopak pocit jistoty a ten zmatek naopak narovnávat," řekl v Otázkách senátor Marek Hilšer.
Opatření se už nyní mohou lišit podle regionu, například v Praze od neděle platí povinnost nosit roušky i v nepobytových zdravotnických zařízeních, tedy například v lékárnách nebo v čekárnách u lékaře.
Povinnost nosit roušky při návštěvě zdravotnických a sociálních zařízení či lékáren zavedly od pátku také v Libereckém a Ústeckém kraji.
Na Vysočině na Jihlavsku je nutné nosit roušky ve vnitřních veřejných prostorách, v MHD a ve zdravotnických zařízeních od 14. července.
Naopak v Moravskoslezském kraji se protiepidemická opatření uvolnila, stejně jako ve Středočeském kraji na Kutnohorsku.
Česká vláda už na počátku června schválila také takzvaný semafor pro Evropu, který barevně odlišuje míru rizika nákazy v jednotlivých evropských zemích a podle toho upravuje i pravidla platná pro vstup do Česka z těchto zemí.
U zemí s nízkým a středním rizikem úřady od 15. června nevyžadují po českých občanech negativní test na koronavirus nebo místo něj nenařizují karanténu.
Ty jsou povinné při návratu Čechů ze zemí s vysokým rizikem.
V tuto chvíli jsou nyní všechny členské země EU v kategorii s nízkým rizikem nákazy.
Technoparty na Benešovsku pokračuje.
Hraje na třetinovou kapacitu, skončit měla v poledne
Hlaváčkova Lhota (Benešovsko) Technoparty u Hlaváčkovy Lhoty na Benešovsku pokračuje i v neděli večer.
Stále hraje třetina z původních 12 hudebních systémů.
Podle večerních odhadů policie zde po 20:00 zůstává asi 500 lidí, původní hrubé odhady hovořily o třech stovkách, ráno jich bylo na 900, řekla policejní mluvčí Lucie Nováková.
Původně měla technoparty skončit v neděli v poledne, v tu dobu skutečně část hudebních systémů utichla.
"Někteří již odjeli a další se k odjezdu chystají.
Hudební produkce částečně stále trvá.
Očekáváme, že bude postupně docházet k odpojování a rozebírání hudebních systémů," řekla Nováková.
"Policisté stále důsledně kontrolují odjíždějící návštěvníky s cílem zabránit v jízdě řidičům pod vlivem alkoholu nebo návykových látek.
Řidiči mají možnost se před odjezdem podrobit preventivní dechové zkoušce," dodala.
Na akci dohlížejí desítky policistů pořádkové jednotky, na místě je cizinecká policie, dopravní a pořádková policie a v pohotovosti jsou také psovodi se služebními psy.
"Během dnešního dne policisté zkontrolovali 470 osob pohybujících se v místě konání akce a 485 vozidel, 270 řidičů bylo podrobeno dechové zkoušce, z toho šest usedlo za volant pod vlivem alkoholu," uvedla Nováková.
Celkem 95 řidičů policisté otestovali na přítomnost omamných a psychotropních látek, z čehož byl jeden pozitivní.
Policisté řešili i 14 přestupků v dopravě.
Na žádost účastníků technoparty policisté provedli 300 preventivních dechových zkoušek a čtyři preventivní testy na přítomnost omamných a psychotropních látek.
Na akci bylo v sobotu ráno asi 2000 lidí.
Pokud by se počet účastníků nesnížil, zasáhla by tam policie.
V pořadu televize Prima Partie to řekl ministr vnitra Jan Hamáček (ČSSD).
Počet účastníků se ale snížil pod 1000, policie tak vyhodnotila, že zásah není potřeba, a ani o něj nepožádala hygienická stanice nebo ministerstvo zdravotnictví.
Česká televize (ČT) v neděli uvedla, že technoparty se rozšířila i na okolní pozemky, jejichž majitelé s užitím pro technoparty nesouhlasili.
Je možné, že vlastníci okolních pozemků budou požadovat náhradu škody.
Příznivci techna na louku u Hlaváčkovy Lhoty přijeli v pátek večer.
Policie původně v pátek hlídala louku v Blažimi na Benešovsku, kde se technoparty konala loni.
Blažim se nachází zhruba 30 kilometrů od Hlaváčkovy Lhoty, kam se technaři nakonec skutečně sjeli.
Podle Novákové do Blažimi nikdo nepřijel.
Uštknutí zmije: Holčička skončila v nemocnici!
"První letošní případ byl zaznamenán na Železnorudsku.
Zmije tam do nohy uštkla dívku, ročník 2010, kterou rodiče sami dovezli na tamní základnu záchranné služby," sdělila Deníku krajská mluvčí zdravotnické záchranné služby Mária Svobodová s tím, že dítě po poté převezli do nemocnice v Klatovech.
Zmije je jediným jedovatým hadem v České republice a právě na Šumavě se tato zvířata vyskytují ve vyšším počtu, při procházkách je proto dobré dávat si pozor.
Nijak velké nebezpečí však od těchto zvířat nehrozí.
Šance, že vás zmije uštkne, není příliš vysoká, při běžném kontaktu se sama bojí.
A pokud k tomu má prostor, ráda se za hlasitého syčení odplazí pryč.
Zaútočí pouze, pokud se cítí hodně ohrožena - například když na ni omylem šlápnete.
Ani její uštknutí ovšem není tragédií, její jed je sice velmi účinný proti malým savcům, ale lidi neusmrtí.
K tomu může dojít jen tehdy, pokud má člověk zvlášť oslabený organismus, nebo trpí alergií.
Riziko nebezpečí je tedy především u dětí, seniorů a alergiků.
"Člověk má po uštknutí často pocit na zvracení, potí se, má zvýšenou teplotu, žízeň, bolesti břicha a průjem, u oslabených jedinců a zejména alergiků může dojít až k anafylaktickému šoku," popsala pro Deník Miriam Gredová z Klatovské nemocnice.
Muž hrozil, že vyhodí kojence z okna.
Po policistce lil víno a házel nádobí
Po 23:00 vnikla do bytu zásahová jednotka a muže zadržela.
Kojence si okamžitě převzali do péče zdravotníci, uvedla v tiskové zprávě mluvčí krajské policie Markéta Janovská.
Muž nechtěl s policisty spolupracovat, po policejní vyjednavačce házel nádobí, nože nebo ji poléval z okna vínem.
Své výhrůžky několikrát během vyjednávání umocňoval tím, že se s dítětem v náručí nakláněl z okna.
Jednou dokonce sám vylezl na parapet okna, kde vrávoral.
Policie muže dál vyšetřuje.
Další informace zatím nechce zveřejňovat.
Stosurová dá před tenisovou sezonou přednost dceři
Australská tenistka Samantha Stosurová už letos do koronavirem ovlivněné sezony nezasáhne.
Šestatřicetiletá šampionka US Open 2011, jež se v červnu stala matkou, ale kariéru ještě končit nechce.
Na příští rok plánuje návrat na kurty a věří, že díky rodině a dceři si tenis užije ještě víc než dřív.
Stosurová před dvěma týdny na sociálních sítích oznámila, že její partnerka Liz Astlingová v polovině června porodila dceru Genevieve.
"Zůstanu doma, strávím čas s rodinou, budu u všech těch malých milníků, které naše Evie v příštích šesti měsících prožije a prostě si to užiju," uvedla bývalá světová jednička ve čtyřhře na webu australského svazu.
WTA Tour obnoví od března přerušenou sezonu 3. srpna antukovým turnajem v Palermu.
Tržnice Sapa: Razie odhalila maso, ryby i vejce neznámého původu
"Jedno z vozidel vjíždějících do areálu přepravovalo 1320 kusů křepelčích vajec neznámého původu, navíc v nevhodných podmínkách.
Také tato vejce budou zlikvidována v asanačním podniku," uvedla Státní veterinární správa.
Při kontrole stánku s živými rybami se pak zjistilo, že prodejce nemá doklady o původu zboží a není registrován pro prodej živých ryb.
Tržnice se za problémovou z veterinárního pohledu považuje dlouhodobě.
Například loni na podzim v ní veterináři odhalili nelegální prodejnu potravin, bylo v ní téměř půl tuny neoznačených potravin bez dokladů původu.
U většiny nešlo zjistit datum spotřeby, část produktů měla prošlou dobu trvanlivosti a byla zkažená.
U pěti kilogramů sépií bylo datum trvanlivosti překročeno o tři roky.
Loni v květnu zadrželi veterináři s policisty v areálu tržnice 80 kilogramů potravin bez dokladů o původu, mimo jiné sušené ryby, olihně nebo zmrazené kachny, přičemž část byla plesnivých.
Putin telefonoval se Zelenským před zahájením příměří v Donbasu, Kreml kritizuje plánované volby
Ruský prezident Vladimir Putin hovořil telefonicky se svým ukrajinským protějškem Volodymyrem Zelenským o situaci v Donbasu, kde má od půlnoci začít platit nové příměří.
Putin podle prohlášení Kremlu mimo jiné kritizoval rozhodnutí ukrajinského parlamentu o konání místních voleb; Kyjev informoval, že Zelenskyj vyzval k propuštění zadržovaných Ukrajinců.
Na novém klidu zbraní se domluvili ve středu večer vyjednávači Ukrajiny a Ruska za podpory Organizace pro bezpečnost a spolupráci v Evropě (OBSE).
Příměří má začít po půlnoci v noci na pondělí, má být "úplné a všeobecné" a má otevřít cestu ke splnění dalších ustanovení mírových dohod.
Putin v rozhovoru Zelenskému řekl, že rozhodnutí ukrajinského parlamentu uspořádat lokální volby odporuje mírové dohodě z Minsku a ohrožuje vyhlídky na urovnání konfliktu na východě Ukrajiny.
Ukrajinský parlament minulý týden rozhodl, že chystané volby do místních zastupitelstev se neuskuteční na území ovládaných proruskými povstalci.
Minská dohoda předpokládá, že Kyjev získá zpět pod kontrolu hranici ukrajinských uzemí okupovaných separatisty s Ruskem poté, co těmto regionům poskytne širokou autonomii a uspořádá zde místní volby.
Zelenského kancelář podle agentury Unian uvedla, že oba státníci se shodli na prospěšnosti nadcházejícího příměří v Donbasu i na nutnosti provést další opatření na podporu míru v tomto regionu, jako je odminování oblastí bojů či stažení části jednotek z fronty.
Zelenskyj rovněž Putina vyzval k propuštění Ukrajinců zadržovaných na východě Ukrajiny, na okupovaném poloostrově Krym i v samotném Rusku.
Minská dohoda pomohla zastavit boje, v občasných přestřelkách a dělostřeleckých útocích však na obou stranách fronty dále umírají lidé.
Konflikt v Donbasu si od jara 2014 vyžádal přes 14 000 mrtvých.
Ukrajina a Západ obviňují Rusko z vojenské podpory separatistů, což Moskva to popírá.
Zelenskyj učinil z ukončení války v Donbasu svou prioritu, k zásadnějšímu průlomu v jednání ale dosud nedošlo.
Nečekaným mistrem v desetiboji je Rykl, sedmiboj ovládla Novotná
Obhájce posledních dvou titulů Doležal nedoběhl na závěr sobotního programu čtyřstovku, Kopecký v neděli neskočil základ v tyči.
Desetiboji dlouho vládl lotyšský reprezentant Reinis Kregers, který se připravuje ve skupině kouče Josefa Karase, po disku však odstoupil.
Rykl měl z venkovního MČR zatím dvě bronzové medaile, tentokrát byl jediným desetibojařem, který se dostal přes sedmitisícovou hranici.
Další medaile za ním získali Vilém Stráský a Petr Urbánek.
Rykl po soutěži připomněl absenci Adama Sebastiana Helceleta i Jiřího Sýkory.
"Škoda, že tady nebyli kluci a Kope nezaložil, protože to by ty výsledky vypadaly úplně jinak.
Ale titul chutná velice dobře, cením si hlavně toho, že jsem si dal osobák o 30 centimetrů v dálce.
Pak mě ještě potěšila tyčka a nejvíc mě zklamal asi disk, tam jsem byl podprůměrný," uznal na svazovém facebooku.
První den sedmiboje vyhrála s více než stobodovou převahou Kateřina Cachová, přestože ji trápil poraněný kotník na odrazové noze.
V dálkařském sektoru však poté zapsala jen 570 cm, oštěpem nepřehodila 40 metrů a do závěrečné osmistovky už nenastoupila.
Novotná nasbírala 5878 bodů a zvítězila o 241 bodů před Kateřinou Dvořákovou.
Vyšla jí především dálka, 631 cm je nejlepší český výkon roku.
"Hrozně jsem si přála, aby to bylo kolem těch 630.
Včera mě začalo tahat lýtko, ale jsem moc ráda, že jsem to vůbec necítila a že mě to vůbec nelimitovalo," řekla Novotná na svazovém facebooku.
Do Česka dorazilo bio LPG, slibuje ekologický provoz
Zkapalněný ropný plyn, zkratkou LPG (Liquefied Petroleum Gas), je v Česku velmi dobře známým alternativním palivem.
Oblíbené je zejména pro svou zásadně nižší cenu oproti benzínu či naftě, danou výrazně nižší spotřební daní, ovšem jeho benefit je i v nižších emisích CO2 na ujetý kilometr.
Podobně jako benzín a nafta má i svou ekologicky šetrnou variantu - "bio LPG".
Je to ale vcelku novinka - na evropském trhu se prvně objevilo předloni a do Česka podle tiskové zprávy České asociace LPG dorazilo před několika dny.
"V těchto dnech jsme obdrželi prvních patnáct tun bio LPG, které bude ve směsi s klasickým fosilním LPG distribuováno na naše čerpací stanice," cituje asociace Jiřího Karlíka ze společnosti Primagas.
Bio LPG ovšem nelze brát jako bioetanol či bionaftu.
Podle asociace je po chemické stránce shodné s klasickým ropným LPG, které do svých aut řada motoristů tankuje nyní.
Proto je také možné obě verze libovolně míchat.
"Jediným rozdílem oproti klasickému LPG je způsob výroby," říká o bio LPG Ivan Indráček, předseda asociace.
Tím je řečena i jedna z velkých výhod bio LPG oproti jiným alternativním palivům.
Dá se snadno přepravovat a uchovávat, a také distribuční infrastruktura je poměrně dobrá, např. ve srovnání s vodíkem či elektřinou.
Aktuálně se tento plyn získává jako vedlejší produkt při výrobě bioetanolu ze zbytků jídla a cukrové třtiny.
V budoucnosti by měl být vyráběn i cíleně, např. z celulózové biomasy, tedy z dřevěného odpadu.
Oproti tomu klasické ropné LPG vzniká částečně jako vedlejší produkt při rafinaci ropy, částečně separací při těžbě zemního plynu.
Ve výsledku je tedy v závislosti na technologii výroby a zdroji provoz auta na bio LPG o 40-70% ekologicky šetrnější z hlediska uhlíkové stopy než provoz na ropné LPG a až o 90% ve srovnání s naftou.
Nejde ale o emise CO2 z výfuku auta, nýbrž o ekologii výroby paliva, tedy tzv. část "well-to-tank" (česky "od zdroje do nádrže").
Mezi jedny z největších výrobců bio LPG aktuálně patří petrochemické firmy Eni, Total a Neste.
Podle nedávné aktualizace Národního akčního plánu čisté mobility (NAP ČM) zkoumá možnost výroby i společnost Unipetrol ve své litvínovské rafinerii.
Podle odhadů asociace v Česku jezdí asi 170 tisíc vozidel na LPG; ministerstvo životního prostředí uvádí v NAP ČM o něco vyšší číslo, zhruba 200 tisíc.
Podle statistik ministerstva dopravy bylo jen v loňském roce provedeno téměř 6 tisíc přestaveb aut na pohon LPG.
Natankovat LPG je v Česku možné na zhruba 950 stanicích různých provozovatelů.
Vojtěch zrevidoval počty nakažených, číslo kleslo o 1775 případů
Ministr zdravotnictví Adam Vojtěch (za ANO) nařídil ministerstvu zrevidovat počty nakažených virem koronaviru.
Nové statistiky zveřejnilo v neděli ministerstvo zdravotnictví na svém webu.
Číslo v neděli odpoledno kleslo ze sobotních 5254 na 3479 případů, což je o 1775 nakažených méně.
V současné době je tedy v České republice 3422 nemocných.
"Za skokovým nárůstem počtu vyléčených je revize dat, jenž v poslední době hygienici nestíhali aktualizovat," uvedl šéf zdravotnických statistik Jaroslav Dušek.
Do nedělního odpoledne se v Česku nakazilo koronavirem 15 212 lidí, 11 419 se uzdravilo a 371 nemoci Covid-19 bohužel podlehlo.
Mobilní volební jednotky či korespondenční volba.
Politolog a sociolog hledali varianty pro dobu pandemie
K tomu, aby v říjnových krajských a senátních volbách mohli hlasovat i lidé v karanténě kvůli koronaviru, je podle vicepremiéra a ministra vnitra Jana Hamáčka (ČSSD) třeba změna zákona.
Parlament by ji mohl projednat v srpnu či v září ve zrychleném režimu.
Uvedl to v neděli v Partii televize Prima.
V úterý chce na ministerstvu probrat možná řešení se zástupci parlamentních stran.
"Ať uděláme cokoli, tak to bude muset znamenat změnu volebního zákona," uvedl Hamáček.
Senát ve středu vyzval vládu, aby nalezla řešení v rámci platných zákonných pravidel.
Ministr ale uvedl, že bude třeba upravit ustanovení zákona, podle něhož lidé v karanténě kvůli zdravotnímu stavu nemohou hlasovat.
Zákaz volit by měl zůstat zachován například pro pacienty s otevřenou tuberkulózou.
Daniel Prokop v pořadu OVM uvedl, že možnost korespondenční volby se odkládá již od roku 2004.
I současný návrh zákona, který je ve sněmovně, pak počítá s jejím zavedením pro hlasování v zahraničí, ale ne v Česku.
Prokop zároveň považuje obavy ANO či ČSSD (protože by to podle zkušeností ze zahraničí spíše nahrávalo jiným typům stran) z korespondenční volby za nadhodnocené.
Osobně je pak proti možnosti elektronického hlasování, kde je značná možnost zneužití.
Michal Klíma řekl, že nyní je potřeba ad hoc vymyslet mechanismy (voleb), které by bylo možno uskutečnit již letos a s co nejmenším zdravotním rizikem.
Za hlavní pak považuje být připraven na rok 2021, kdy se mají v Česku uskutečnit parlamentní volby.
Korespondenční volbu (ať už v jen v cizině či také v Česku) považuje za jednu z funkčních metod.
Jako další vidí již zmíněné volební jednotky či třeba možnost zástupného hlasování v rámci rodiny.
Dodal, že je možnost se poučit, jak podobné situace -⁠ volby v době koronaviru -⁠ řešili v Chorvatsku, Polsku či ve Francii.
Kvůli šíření koronavirové nákazy byly již letos odloženy různé typy voleb v 67 zemích světa.
Protesty v Buharsku: Prasečí uši házeli demonstranti na budovu vlády
Účastníci demonstrace proti bulharskému premiérovi Bojku Borisovovi a jeho kabinetu naházeli na budovu vlády prasečí uši.
Jednalo se o další z řady protestů proti "mafiánskému stylu vládnutí", které se v Sofii a jiných městech odehrávají již téměř tři týdny.
Organizátoři plánují na středu celostátní blokádu, uvedla agentura DPA.
Dnešní protest, který se uskutečnil již 18. den po sobě, měl podle stanice Rádio Svobodná Evropa/Rádio Svoboda slabší účast než předchozí.
K 20:00 se sešlo zhruba 300 lidí, některé ulice musely být uzavřeny pro dopravu.
Demonstranti před budovou vlády sehráli divadelní scénku, při níž symbolicky zavřeli do vězeňské cely premiéra Borisova i generálního prokurátora Ivana Geševa v souvislosti se zatčením dvou poradců prezidenta Rumena Radeva, který je silným politickým oponentem předsedy vlády.
Rezignace obou patří k základním požadavkům protestujících.
Požadovali také zrušení ohlášené reformy zdravotnictví a konec korupce při výstavbě na černomořském pobřeží.
Organizátor protestů Nikolaj Hadžigenov dnes ve veřejnoprávním rozhlase uvedl, že na středu se chystá "vrchol eskalace" v podobě "celonárodní manifestace v Sofii a blokád v celé zemi".
Zopakoval požadavek na odstoupení Borisova a jeho vlády, jakož i vypsání předčasných voleb.
Ty řádné by se měly uskutečnit v březnu 2021.
Borisov již dříve sdělil, že odstoupit nehodlá.
Zdůvodnil to mimo jiné nutností provést Bulharsko pandemií covidu-19 a z ní vyplývající ekonomickou krizí.
V pátek ale vyměnil pět členů svého vládního týmu, byť ústupek demonstranty neuklidnil.
Začátkem tohoto týdne Borisovova vláda přestála v parlamentu hlasování o důvěře v parlamentu.
Trenér Boloni Mihajlovič už nechce zápasy bez diváků
Trenér fotbalistů Boloni Siniša Mihajlovič už má dost zápasů italské ligy bez diváků.
Srbský kouč doufá, že od nové sezony se fanoušci na stadiony vrátí.
"To, co tady momentálně provozujeme, není fotbal.
Už mám plné zuby zápasů bez diváků.
Je to bezpohlavní fotbal, nepřináší mi to žádné emoce, žádnou radost.
Ty zápasy jsou horší než trénink.
Hrát takhle je hrozné a myslím, že nejsem jediný, kdo si to myslí," uvedl Mihajlovič před dnešním zápasem proti Lecce.
Po koronavirové pauze následují zápasy Série A v rychlém sledu, a přestože se hrají až večer, jsou jejich aktéři vystaveni horku.
"Hrajeme každé tři dny v hrozném vedru.
V takových podmínkách se ani nepozná, jak na tom týmy jsou.
Už aby tahle sezona skončila.
K těm opatřením se muselo přistoupit, aby šlo soutěž dohrát, ale doufám, že od září už budou fanoušci zpátky," prohlásil kouč, který v minulosti vedl i Fiorentinu či AC Milán.
Pro Mihajloviče je tato sezona neobyčejná i proto, že čtyři měsíce na lavičce chyběl kvůli léčbě leukémie.
"Navzdory mé nemoci, přerušení ligy a všemu ostatnímu se povedlo náš tým posunout o úroveň výš.
Chceme dál růst a k tomu potřebujeme, aby hráči byli mentálně silnější," řekl.
Stali jsme se terčem kyberútoku cizích států, tvrdí Írán
Od konce června byly z řady íránských vojenských, průmyslových a jaderných zařízení, ale i ropných rafinerií, elektráren, fabrik a podniků hlášeny požáry a exploze.
Někteří íránští činitelé uvedli, že požár, který tento měsíc propukl v podzemním jaderném provozu v Natanzu, mohla způsobit kybernetická sabotáž.
Příčina řady dalších incidentů dosud vysvětlena nebyla.
Mluvčí íránského ministerstva zahraničí Abbás Musáví novinářům podle íránských médií řekl, že infrastruktura islámské republiky denně čelí "tisícům kybernetických útoků".
Dodal, že nejde o nový jev a že většinu z nich se podaří odrazit.
V uplynulých měsících bylo podle Musávího zaznamenáno několik širších kybernetických útoků, za nimiž podle analýz stály "určité vlády a skupiny".
Bližší podrobnosti o možných pachatelích však podle Reuters nesdělil.
Musáví také doplnil, že požáry v lesích, rafineriích a na dalších místech jsou v létě časté.
Článek íránské státní agentury IRNA tento měsíc pojednával o tom, že nepřátelé Íránu, jako Izrael a USA, mohli stát za nedávnými incidenty.
Ani jedna z těchto zemí ale nebyla z konkrétních útoků v článku obviněna přímo.
Írán a Spojené státy přerušily diplomatické styky krátce po revoluci z roku 1979, když íránští militantní studenti zaútočili na americkou ambasádu v Teheránu a 444 dní drželi jako rukojmí 52 Američanů.
Dlouhodobě napjaté vztahy mezi oběma zeměmi se vyostřily v roce 2018 poté, co Washington odstoupil od jaderné dohody z roku 2015 mezi Íránem a světovými mocnostmi a zavedl vůči Íránu sankce, které mají tvrdý dopad na jeho ekonomiku.
Další významná eskalace přišla letos poté, co americká armáda 3. ledna zabila íránského generála Kásema Solejmáního a člena vedení iráckých milicí Abú Mahdího Muhandise.
Írán pak 8. ledna vypálil na základny v Iráku, kde působí Američané, množství raket.
USA až s odstupem přiznaly, že desítky amerických vojáků byly zraněny.
Izrael považuje Írán za svého úhlavního nepřítele a premiér Benjamin Netanjahu je hlavním odpůrcem mezinárodní jaderné dohody s Íránem z roku 2015.
Podle izraelského premiéra se Írán snaží vyvinout atomovou bombu, což Írán popírá.
Automobilka TPCA prodloužila odstávku výroby, nyní do 25. května
Kolínská automobilka Toyota Peugeot Citroën Automobile (TPCA) znovu prodloužila odstávku výroby kvůli koronaviru.
Výrobní linky by se měly znovu spustit v pondělí 25. května ráno.
Náběh doprovodí desítky hygienických opatření, řekl mluvčí automobilky Tomáš Paroubek.
Výroba stojí kvůli pandemii koronaviru od večera 18. března.
Původně ji firma zamýšlela obnovit v pondělí 18. května.
Důvodem prodloužení odstávky jsou podle Paroubka zavřené hranice a zavřená dealerství, auta tak nemá kdo prodávat.
Podle Paroubka bude firma od začátku vyrábět na 100 procent, tedy na dvě směny.
Koronavirem jsou zasažené klíčové trhy firmy, například Itálie, Velká Británie nebo Španělsko.
Starosta Michael Kašpar (Změna pro Kolín) řekl, že odstávka výroby v TPCA se na životě ve městě nepodepisuje.
"Ze začátku to bylo znát, ve městě bylo prázdno.
Ale postupně se ulice plní, zvlášť teď od pondělí, kdy se to hodně rozvolnilo.
Takže město je plné," řekl Kašpar.
Podle něj nejsou komplikace ani se zahraničními dělníky, kteří zůstali na ubytovnách.
"Za ty dva měsíce jsme nemuseli řešit téměř žádný problém," řekl Kašpar.
Například mladoboleslavská Škoda Auto, která kvůli koronavirové krizi také přerušila výrobu, ji obnovila v pondělí 27. dubna ve všech třech svých výrobních závodech v České republice.
Ani jeden ze závodů nefunguje na 100 procent kapacity.
Obnovení výroby ve Škodě doprovázelo více než 80 hygienických opatření.
V noci z pondělí na úterý se v Mladé Boleslavi a Kvasinách poprvé po obnovení výroby konala třetí, tedy noční směna.
V TPCA pracuje v současnosti zhruba 2500 lidí a firma představuje jednoho z největších exportérů v České republice a zároveň zaměstnavatele na Kolínsku.
Rakovina zabila nevěstu krátce po svatbě: Zanechala vzkaz rodině
Víc jak dva roky bojovala se zákeřnou rakovinou Gemma Sissonová, a když už se zdálo, že rakovinu porazila, nemoc se ozvala znova.
Devětatřicetiletá žena, která milovala kulturistiku, nakonec skončila na lůžku v hospici, kde si ještě stačila vzít svou životní lásku.
Nemoci bohužel podlehla.
Pár hodin po smrti se na jejím účtu na sociální síti facebook objevil šokující vzkaz pro ty nejbližší.
Gemma Sissonová pocházející z anglického Leedsu milovala kulturistiku.
S přítelem Rickym Moorem, s nímž žila víc jak 16 let, cestovali po soutěžích konajících se po celém světě.
Devětatřicetiletá žena sportovala a žila zdravě, přesto jí v dubnu v roce 2018 byla diagnostikována rakovina.
Gemma začala vyčerpávající léčbu, radioterapii, v naději, že se uzdraví.
Po měsících léčby se skutečně zdálo, že se Gemmě podařilo nad rakovinou zvítězit, ovšem v srpnu roku 2019 se rakovina vrátila a tentokrát napadla páteř.
Kulturistka a osobní trenérka podle informací britského deníku Daily Mirror podstoupila desetihodinovou operaci páteře a posléze znovu začala s drastickou léčbou.
Ovšem všechno bylo marné.
Začátkem tohoto roku, na její devětatřicáté narozeniny, jí lékaři oznámili, že jí zbývá pár měsíců života.
V dubnu se nakonec pohledná blondýnka rozhodla nastoupit do hospice v Leedsu, kde ji každou chvíli navštěvovala její rodina, která jí dokonce uspořádala svatbu s její láskou Rickym.
Manželství trvalo dva měsíce.
Ricky vzal naposledy ještě Gemmu na jejich dvouměsíční výročí do restaurace.
O čtyři dny později Gemma zemřela v jeho náručí.
Jen pár hodin po úmrtí se na jejím účtu na sociální síti objevil příspěvek, který Gema napsala pro svou rodinu.
"Jestliže bylo toto zveřejněno, znamená to, že jsem konečně zemřela po týdnech příliš dlouhého bojování.
Ačkoliv budu mít zlomené srdce, že tu nechávám své milované, budu tak ráda, když se zbavím toho, co mi tato hrozná nemoc způsobila.
Nemohu dostatečně poděkovat Rickymu, který byl po mém boku po celou dobu a dal mi obrovské množství lásky a podpory během té strašné doby," napsala na sociální síť s tím, že bolest a utrpení konečně ustalo a ona našla klid.
"Jsem také vděčná za všechnu podporu, kterou jsem získala od všech svých sledujících na sociální síti," napsala s tím, že by si každý měl vážit svého života a žít ho naplno.
Automaty na umění prodávají potní seznamku, amulet z houby i pexeso
Za sto korun získá kolemjdoucí kapesní dílo většinou začínajících českých výtvarníků.
Obrázky a další tvorbu vytvářejí přímo pro artmat, dopředu tak vědí, že se musejí vejít do velikosti 8,5 na 5,5 centimetru.
Každý kus je číslován a signován.
"V balení je vždycky kurátorský text o umělci a pak dílo samotné," upřesnila kurátorka projektu Petra Widžová.
Artmat pracuje s principem náhody.
Kupující se tak může nechat překvapit, jaké umělecké dílo získá.
Aktuálně se může stát třeba novým majitelem fantaskních ilustrací Alexandry Štoplové nebo minipohledů od Terezy Bonaventurové, které lze i poslat.
Umělec Punx 23 ve spolupráci s Dorou Dutkovou připravil pexeso spojené s procházkou Prahou.
Kartičky je třeba spárovat s domovními znameními.
Ilona Polanski vytvořila pro Artmat kolekci tetování.
Marie Ladrová a Juliána Chomová prodávají kapesní balení spirituality: první z umělkyň nabízí ochranný amulet z troudnatce a věšticí kartičky, druhá sérii ilustrací vycházející z jejího komiksu Spiritistky.
Platy ve zdravotnictví příští rok vzrostou maximálně o pět procent.
Větší navýšení je podle Vojtěcha nereálné
Platy ve zdravotnictví by v příštím roce mohly vzrůst nejvýše o pět procent, řekl ministr zdravotnictví Adam Vojtěch (za ANO) v Otázkách Václava Moravce v České televizi.
Požadavek odborářů na zvýšení až o 15 procent považuje za nereálný.
Řekl také, že stát by se měl snažit být soběstačný v zajišťování ochranných pomůcek.
Nemocnice podle něj nyní jejich zásoby mají.
"Já si myslím, že nárůst (platů) může být někde do pěti procent," uvedl ministr.
Podle něj je třeba reflektovat současnou situaci, kdy od března zasáhla do výběru pojistného pandemie koronaviru a vládní nařízení proti jeho šíření.
Příjmy pojišťoven v té době klesly.
"O 15 procent mi přijde navýšení v tuto chvíli nereálné," řekl Vojtěch.
Průměrný měsíční výdělek lékaře v akutní lůžkové péči podle dat Ústavu zdravotnických informací a statistiky (ÚZIS) pravděpodobně letos dosáhne 88 312 korun, sestry 47 498 korun.
Rozdíl mezi platem sester ve státních nemocnicích a mzdou u jiných zřizovatelů bude až sedm tisíc korun.
Z dat ÚZIS také vyplývá, že se zastavil úbytek zdravotních sester v nemocnicích.
Průměrná mzda v Česku byla v roce 2019 podle dat Českého statistického úřadu 34 125 korun.
Zástupci odborářů už v červnu uvedli, že pro rok 2021 budou požadovat minimální navýšení o deset procent, ideálně o 15 procent.
Kritizují dlouhodobě významný rozdíl mezi výdělkem lékařů a sester ve státních nemocnicích, které se musí řídit platovými tabulkami, a smluvními mzdami v nemocnicích měst, krajů nebo soukromých.
Požadují proto také, aby byly pro zdravotníky platové tabulky jednotné.
U zdravotních sester letos bude rozdíl dosahovat až sedmi tisíc korun měsíčně.
Například u lékařů ale loni mzdy rostly rychleji než platy.
Podle prezidenta České stomatologické komory Romana Šmuclera by odboráři měli vnímat, jak je na tom v současnosti stát.
Sněmovna nedávno kvůli dopadům epidemie covidu schválila zvýšení letošního schodku státního rozpočtu na rekordních 500 miliard korun, z toho 1,75 miliardy má jít na odměny zdravotníků v nemocnicích a sociálních službách.
Rada poskytovatelů zdravotní péče podle Šmuclera s plošným navyšováním platů v příštím roce nesouhlasí.
Podle něj by o odměňování měly rozhodovat samotné nemocnice a zdravotnická zařízení a peníze navíc by k nim měly jít přes úhradovou vyhlášku.
Vojtěch také uvedl, že nemocnice mají v současnosti dost ochranných pomůcek.
Předseda Správy státních hmotných rezerv (SSHR) Pavel Švagr tento týden řekl, že správa nemá aktuálně v majetku ani jednu ochrannou zdravotní pomůcku.
Čeká na dokončení výběrových řízení.
Podle Vojtěcha jsou nyní dodavatelé ve světě schopni dodávat zboží lépe než v březnu, kdy byli vykoupeni.
Stát by se podle něj měl snažit být ale i co nejvíc soběstačný a nakupovat i od českých firem.
Drhnoucí chytrou karanténu by mohli převzít vojáci.
Jsme připraveni, vzkazují
"Chytrá karanténa funguje, je co zlepšovat samozřejmě.
My budeme dneska diskutovat s armádou o tom večer.
Armáda funguje perfektně a je otázka, jestli by znovu oni neměli to celé řídit," uvedl předseda vlády v neděli ve svém facebookovém pořadu Čau lidi.
Podle něj se nedaří dostatečně propojit IT systémy a hygienické stanice, které postupně musí přejít na modernější metody fungování.
Problémy byly podle premiéra v Moravskoslezském kraji, kde jsou jedny z aktuálních ohnisek epidemie.
Mluvčí ministerstva obrany Jan Pejšek pro ČTK uvedl, že informace o nedělním jednání nemá a že vláda by měla záležitost projednat v pondělí.
Armáda je na podle něj na tento krok připravena.
Projekt chytré karantény převzalo ministerstvo zdravotnictví 25. května.
Do té doby chytrou karanténu vedl devadesátičlenný centrální řídící tým zřízený pod armádou jako poradní orgán vlády, který vedl bývalý ministrův náměstek Roman Prymula.
Drhnoucí projekt v neděli zkritizoval ministr vnitra Jan Hamáček (ČSSD).
I on nadnesl, že by se ho mohla znovu ujmout armáda.
Nedostatky v projektu dříve připustil i vládní zmocněnec pro IT a digitalizaci Vladimír Dzurilla, který ho má na starosti.
"Systém funguje, ale stále se na tom pracuje.
Dvacet let to vznikalo samostatně a nesystémově, teď se to během pár měsíců snažíme sjednotit.
Nejde to tryskem.
Lidi za pochodu, chudáci na hygienách za pochodu adaptují ty nové systémy a vychytávají vlastně ty chyby," uvedl.
Ostravský primátor Macura nebude znovu kandidovat, nechce totiž "zblbnout v politice"
Současný ostravský primátor Tomáš Macura (ANO) nebude v příštích komunálních volbách kandidovat.
Důvodem je snaha "nezblbnout v politice," řekl serveru Respekt.cz.
Macura, který je zároveň členem předsednictva hnutí ANO, je primátorem Ostravy od listopadu 2014.
V komunálních volbách v roce 2018 získala jím vedená kandidátka hnutí ANO v Ostravě téměř třetinu voličských hlasů.
Macura chtěl původně ve funkci být pouze na čtyři roky.
"Říkal jsem si, že vydržím jedno funkční období a s tou zkušeností z byznysu to tady za tu dobu dokážu všechno převrátit a postavit na nohy," řekl Respektu.
Dodal, že na druhé volební období se nechal do jisté míry přemluvit.
"Ale pro mě je to maximum.
Já nechci v té politice blbnout," dodal Macura, který v rozhovoru sám sebe označil za těžkého introverta, kterému nevyhovuje častý kontakt s lidmi.
Podle Respektu se už delší dobu spekuluje o Macurově možném konci v hnutí ANO.
Server připomíná, že Macura několikrát kritizoval hnutí ANO, například za spojenectví s hnutím SPD nebo za podporu Miloše Zemana v prezidentských volbách.
Jako jedna z mála osobností ANO podpořil ve volbách Zemanova protikandidáta Jiřího Drahoše.
Z hnutí ANO, do kterého vstoupil v roce 2017, Macura odejít neplánuje.
"Dokud budu mít pocit, že v hnutí dokážu něco měnit, že to není úplně marný boj a že mi do toho nikdo nekafrá, nemám bezprostřední motiv končit," řekl Respektu.
Šestapadesátiletý Macura vystudoval Vysokou školou ekonomickou v Praze.
Předtím, než se v roce 2014 stal ostravským primátorem, působil Macura mimo jiné jako ředitel výrobce farmaceutické společnosti Walmark.
Zasedal i v orgánech dalších firem.
Do Brna se vrátí Uber nabízející přepravní služby
Do Brna se koncem července vrátí společnost Uber, která nabízí přepravní služby.
Je to důsledek změny zákona, uvedl ve čtvrtek v tiskovém prohlášení radní Brna pro dopravu Petr Kratochvíl (ODS).
Proti Uberu v Brně protestovali taxikáři, poukazovali na to, že Uber nesplňuje podmínky jako například označení jako taxi nebo taxametr.
Změnou zákona se však od července změnily podmínky pro provozování běžných taxi i těch alternativních.
Kratochvíl v posledních týdnech absolvoval několik jednání se zástupci společnosti Uber.
"Na jejich základě se tato společnost rozhodla na konci července letošního roku vrátit se svými službami do Brna.
Tento krok je důsledkem změny zákona, která umožňuje legálně provozovat této společnosti činnost.
Město bylo s touto změnou seznámeno a věříme, že společnost bude své služby provozovat v daných mezích," uvedl Kratochvíl.
Uber působil v Brně v minulosti.
Protestovali proti němu taxikáři kvůli neoznačení vozidel jako taxi nebo chybějícímu taxametru.
Soud vydal předběžné opatření, které zakázalo Uberu ve městě jezdit.
Brno původně podporovalo taxikáře, loni koncem roku ale primátorka Markéta Vaňková (ODS) uvedla, že by město chtělo učinit kroky, aby Uber v Brně fungoval.
Podle pozdějších rozhodnutí soudů mohl Uber v Brně jezdit, společnost toho ale nevyužila.
Nyní se vrátí na základě změny zákona.
Od července platí, že vedle klasických taxi se svítilnou a taxametrem lze snadněji provozovat přepravní službu objednávanou a placenou výhradně přes mobilní aplikace.
Příliš bujará oslava v Brně: letící židle dopadla metr od člověka na chodníku
Ze čtvrtého patra bytovky vyletěla v sobotu večer v Brně kancelářská židle a dopadla zhruba metr od chodníku.
Po něm v tu chvíli šel chodec, který okamžitě zavolal strážníky.
Hlídka si hned po příjezdu na uvedenou adresu v západní části města všimla otevřeného okna, pod kterým stále ještě ležela židle a vedle ní několik plechovek a nedopalků.
"Ruch, který se z místnosti ve čtvrtém poschodí nesl, naznačoval, že se uvnitř odehrává poměrně hlučná oslava.
Strážníci vyšli po chodbě k bytu a požádali tři přítomné mladé muže ve věku od šestadvaceti do devětadvaceti let o vysvětlení," sdělil mluvčí strážníků Jakub Ghanem.
Požadavek na odvolání Rafaje probere Babiš s ČSSD
Premiér Andrej Babiš (ANO) plánuje v pondělí s koaličními sociálními demokraty probrat požadavek na návrh odvolání šéfa antimonopolního úřadu (ÚOHS) Petra Rafaje.
K odvolání Rafaje vyzvaly neziskové organizace na jednání protikorupční rady vlády a také Ústecký kraj.
Sociální demokraté uvádějí, že výměna v čele úřadu je na místě.
Podle informací ČTK Rafaj nebyl na pondělí na Úřad vlády pozván.
Druhý mandát mu skončí v polovině příštího roku, podle zákona nemůže být jmenován potřetí.
Jeho odvolání je v kompetencích prezidenta Miloše Zemana.
Vedle výzvy neziskových organizací dostal premiér i dopis s podobným požadavkem z Ústeckého kraje.
Důvodem mají být mimo jiné Rafajovy kauzy z poslední doby.
V uplynulém týdnu se premiér k požadavku odmítl vyjádřit s tím, že se s materiály seznámí a vládní strany k tomu zaujmou "nějaké stanovisko".
Uvedl také, že výzvách zatím nejednal s prezidentem, schůzku s ním v nejbližší době sjednanou nemá.
Podle vyjádření ÚOHS k odvolání není důvod, protože Rafaj nebyl z ničeho obviněn.
Servery IHNED.cz a Aktuálně.cz v uplynulém týdnu napsaly, že se policie zajímá o Rafajovy schůzky s hejtmanem Jiřím Čunkem.
Schůzky daly do souvislosti mimo jiné s rozhodováním o soutěži na projekt kontroverzní nové zlínské nemocnice za osm miliard, který Čunek tvrdě prosazuje.
Čunek schůzky přiznal, podle něj společně řešili jeho "senátní aktivity".
Podobně mluví i Rafaj.
Zastupitelstvo Ústeckého kraje k odvolání Rafaje vyzvalo vládu na konci června.
Žádá i o reformu rozhodovacích mechanismů úřadu.
Rozhodování ÚOHS ohledně veřejných zakázek podle náměstka hejtmana pro dopravu Jaroslava Komínka není transparentní a má znaky svévole.
Loni v březnu policie zasahovala na antimonopolním úřadu kvůli tendru na výběr mýta.
Letos v červnu pak server Aktuálně.cz upozornil na to, že Rafaj užívá byty napsané na firmu vlivného zákulisního hráče ČSSD Alexandra Čuby.
Záloha 3,5 milionu na byt v Brně byla ale zaplacena z Rafajova konta.
Předsedou Úřadu pro ochranu hospodářské soutěže je Rafaj od 9. července 2009, pro druhé funkční období prezident bývalého poslance sociální demokracie jmenoval v červnu 2015.
Za necelý rok tak Rafajovy vyprší druhý šestiletý mandát.
Zákon o antimonopolním úřadu uvádí, že prezident může odvolat předsedu úřadu na návrh vlády.
Odvolat ho lze jen, pokud nevykonává funkci po dobu delší než šest měsíců, nebo narušuje závažným způsobem důstojnost své funkce anebo nezávislost a nestrannost úřadu.
V blanenské knihovně horkem kolabovali zaměstanci.
Pomůže klimatizace
Nová technika bude stát 740 tisíc a v provozu bude ve druhé polovině srpna.
"Pro mě je to dobrá zpráva.
Se třemi dětmi chodíme do knihovny v centru Blanska pravidelně.
V teplých měsících se tam ale prakticky nedalo vydržet.
Bylo tam strašné vedro a špatný vzduch.
Větrání nepomohlo.
Proto jsem za klimatizaci rád," řekl jeden z blanenských čtenářů Petr Novotný.
Podle ředitele knihovny Lukáše Dlapy se teploty v budově často vyšplhaly až přes třicet stupňů.
Jižní stěna objektu je totiž prosklená a ve slunečných dnech funguje jako skleník.
"Slunce se do ní navíc díky zakřivení budovy opírá velkou část dne.
Zároveň je velký problém jednotlivá oddělení vyvětrat, protože přes noc musí být z bezpečnostních důvodů okna zavřená.
Často tak máme už od rána v knihovně ke třiceti stupňům," uvedl Dlapa.
Nejhůře na tom byla studovna a čítárna ve třetím patře.
A o patro výš pak výstavní místnosti a ředitelna.
Nepříjemné klima bylo také v dětském oddělení, které se nachází pod střechou budovy.
"Několikrát se stalo, že knihovníci v práci kolabovali a skončili v pracovní neschopnosti.
Problém pravidelně nastával také v kulturní místnosti na přednáškách, které navštěvují desítky lidí.
Po pár minutách už se tam nedalo dýchat," poznamenal Dlapa.
Původně chtěli zástupci města udělat letos klimatizaci ve všech prostorách knihovny.
Nakonec budou jen tři okruhy z pěti.
"Kvůli omezenému financování budou mít klimatizaci jen nejproblémovější prostory.
Studovna a čítárna ve třetím patře.
Dále pak kulturní místnost a dětské oddělení o patro výš," informoval Jiří Svoboda z blanenského investičního odboru.
Dodal, že v první fázi už dělníci loni na podzim do zmíněných prostor nainstalovali vzduchotechniku a upravili elektroinstalaci.
Přibližně za 360 tisíc korun.
Městská knihovna Blansko má bezmála tři tisíce registrovaných čtenářů.
Z toho je asi devět set do patnácti let.
Opora Chicaga vyhnala koronavirus.
Crawford se vrací zpět do hry
Ne každý z nakažených sportovců vyjde s pravdou ven.
Zvlášť, když se jedná o hráče z NHL, která o zdravotním stavu hráčů mlčí jako hrob a nezveřejňuje vůbec nic.
Jako jeden z mála vystoupil z řady Crawford.
Pětatřicetiletý rodák z Montréalu byl přítomen jen na prvním tréninku, od té doby v sestavě chyběl.
"Chtěl bych vám všem oznámit, že jsem byl pozitivně testován na Covid-19 a kvůli tomu jsem posledních čtrnáct dní strávil zavřený ve svém domě," prozradil důvod své nepřítomnosti.
Fanoušci se už o jeho zdravotní stav nemusí strachovat.
Crawford je připraven se znovu vrhnout do plné zátěže.
"Je úžasné, že jsem zpátky.
Udělám všechno pro to, abych se co nejdřív dostal do formy," doplnil.
Zkušený gólman získal s Chicagem dva Stanley Cupy, pevnou součástí brankoviště je již desátou sezónu v řadě.
Blackhawks čeká nejprve přípravný duel se St. Louis, poté budou v předkole čelit Edmontonu.
Tisíce lidí protestovaly v Izraeli proti premiérovi
Tisíce Izraelců na několika místech země protestovaly proti nezaměstnanosti, korupci a způsobu, jakým premiér Benjamin Netanjahu řeší koronavirou krizi.
Manifestace se odehrály mimo jiné před Netanjahuovou soukromou vilou ve městě Caesarea, poblíž jeho oficiální rezidence či v parku v Tel Avivu.
V Jeruzalémě a Tel Avivu se protesty konají pravidelně již několik týdnů.
Jejich účastníci požadují rezignaci Netanjahua kvůli procesu, v němž je obžalován z korupce a podvodů, a také kvůli tomu, jak vláda řeší další vlnu epidemie koronaviru.
"Bibi, jdi domů," napsal podle agentury AP jeden z demonstrantů na svůj transparent, přičemž se odkazoval na Netanjahuovu obecně známou přezdívku.
"Všichni vidí, že císař ztratil své šaty," stálo na jiném.
Sedmdesátiletý Netanjahu je prvním premiérem Izraele souzeným při výkonu funkce.
Obžalován je ve třech kauzách z korupce, podvodu a zneužití důvěry.
Veškerá obvinění odmítá a označuje je za hon na čarodějnice.
Podle místních médií může proces trvat až tři roky, předvoláno je přes 300 svědků.
Koronavirus SARS-CoV-2 se v Izraeli, který má asi devět milionů obyvatel, potvrdil u bezmála 60.500 lidí.
Na 455 lidí v souvislosti s nákazou zemřelo.
Izraelská vláda v březnu zavedla karanténní opatření, která pomohla snížit denní nárůsty nakažených.
Po postupném uvolňování restrikcí od konce dubna ale začaly zejména koncem června počty nakažených opět výrazně růst.
Netanjahuovi kritici tvrdí, že vláda dostatečně nepomohla například živnostníkům postiženým karanténními opatřeními.
Protestujícím vadí i to, že vláda v rámci boje proti koronaviru vydává místy rozporuplné pokyny.
Řidič rozbil auto o strom a zahynul.
Tělo museli z vraku vystříhat hasiči
Tragická nehoda se stala kolem 23. hodiny u Neveklova na úzké okresce vedoucí od Slapské přehrady.
Řidič vlétl zřejmě v nemalé rychlosti dolů do lesa a rozbil auto o strom.
Na místě zahynul.
Tělo museli z vraku vyprostit hasiči, mimo jiné odstřihli střechu.
Okolnosti havárie prověřují policisté.
Nařídili soudní pitvu, která by měla kromě jiného objasnit, jestli muž neřídil pod vlivem alkoholu či jiné návykové látky.
Konec s plýtváním a chrlení jedné kolekce za druhou.
Pietro Filipi ruší slevy a sází na udržitelnost
Česká oděvní značka Pietro Filipi se chce zaměřit na udržitelnost a pouští se do toho zásadní změnou strategie.
Ruší slevy a již nechce chrlit jednu kolekci za druhou.
Fakt, že módní průmysl patří mezi největší znečišťovatele životního prostředí, není žádnou novinkou.
Ve spalovnách a na skládkách tak ročně končí miliardy kusů oblečení.
Pohled na slow fashion, mnohdy opovrhovaný přístup k oblékání, se ale během posledních let poměrně rychle mění.
Přibližně polovinu zboží Pietro Filipi prodalo za plnou cenu.
Druhou polovinu, která se prodala díky slevám, tak jednoduše nenakoupí.
Firma nechce chrlit jednu kolekci za druhou a na konci každé sezony produkty zlevňovat pod jejich výrobní cenu.
Navíc jsou podle majitele Michala Mičky pryč doby nových a starých kolekcí a slepého následování rychle se měnících módních trendů.
"Většina obchodníků se slevami počítá už při nákupu zboží, v plné ceně je tak zahrnuta mnohem vyšší marže.
Je to tedy vlastně tak trochu podvod," říká majitel Pietro Filipi Michal Mička.
Navíc svým přístupem chce firma podpořit i lokální byznys.
"Každý náš produkt je vyroben z pečlivě vybíraných kvalitních látek a designován lokálními návrháři.
Klademe důraz na to, aby velká část naší kolekce byla tvořena tzv. basic kousky - tj. oblečením, které je nadčasové a nadsezonní.
Celosvětově je segment prémiových značek absencí jakýchkoliv slev typický, cena produktu jednoduše odpovídá jeho kvalitě a sleva tak není potřeba," dodává Mička.
Obří graffiti představuje letce RAF Kurta Taussiga
"Zadání bylo vytvořit něco k výročí konce války.
A já jsem si vzpomněl na našeho stíhacího pilota, který bojoval v řadách britského Královského letectva ve druhé světové válce.
Návrh se vedení města líbil," řekl Vacek, jenž své dílo dokončil po čtrnácti dnech intenzivní tvorby.
Spotřeboval přitom zhruba 300 litrů barvy a 50 sprejů.
Kurt Taussig se narodil v roce 1923 v Teplicích-Šanově.
Z města odešel, když mu bylo 15 let.
Za války ho kvůli jeho židovskému původu nacisté odvlekli do internačního tábora, kde ho drželi několik týdnů.
Jemu a jeho bratrovi se však díky organizaci Nicholase Wintona podařilo vyhnout se koncentračnímu táboru.
V roce 1939 se Taussig dostal do Velké Británie, kde dobrovolně vstoupil do Royal Air Force (RAF), a posléze prodělal pilotní výcvik v africké Jižní Rhodesii a Palestině.
Do bojových operací se zapojil začátkem roku 1945.
Po sametové revoluci několikrát navštívil Česko i rodné Teplice, které mu udělily čestné občanství.
Šestačtyřicetiletý Kamil Vacek, kterého lidé v branži pouličního grafického umění znají pod přezdívkou Camo, pracuje se spreji v teplických ulicích už přes 20 let.
S graffiti začínal na plochách, které pro tyto účely vyčlenil tehdejší primátor Jaroslav Kubera (ODS).
Bouře Hanna dorazila k pobřeží Texasu
Hurikán Hanna v sobotu odpoledne místního času (před půlnocí SELČ v noci na dnešek) dorazil na jihozápadní pobřeží amerického státu Texas.
Zasáhl texaský ostrov Padre Island, zhruba 24 kilometrů severně od městečka Port Mansfield, a při svém pohybu nad pevninou zeslábl na tropickou bouři.
Podle meteorologů však přesto představuje pro obyvatele pobřežních oblastí velké nebezpečí.
Přinesl s sebou totiž silný vítr a intenzivní srážky; spolu s lokální záplavami jsou podle agentury AP hlášeny výpadky elektřiny a různé materiální škody, mimo jiné poškozené lodě.
Texaský guvernér Greg Abbott již v sobotu pro 32 okresů na jihozápadě Texasu vyhlásil stav přírodní katastrofy a doporučil lidem dobrovolnou evakuaci.
Nejsilnější varování dostali lidé z pobřežního pásu mezi Port Mansfield a zátokou Mesquite Bay, celkem má ale živel zasáhnout území dlouhé téměř 500 kilometrů, než se postupně přesune nad severovýchodní Mexiko.
"Ačkoli Hanna je nyní tropická bouře, mohou silný déšť a vítr, vzestupy hladin, nebezpečný příboj a ojedinělá tornáda představovat hrozbu," varovalo americké Národní středisko pro hurikány (NHC).
Dnes ráno místního času (odpoledne SELČ) se bouře pohybovala v oblasti americko-mexické hranice a doprovázel ji vítr o rychlosti 85 kilometrů za hodinu.
Hanna se v sobotu stala prvním hurikánem letošní hurikánové sezony v oblasti Atlantiku.
Nad Mexickým zálivem ji provázel vítr o rychlosti až 145 kilometrů za hodinu, ten ale při postupu k pevnině postupně zeslábl až na 112 kilometrů v hodině, což Hannu z kategorie hurikánů opět vyřadilo.
Úřady místní obyvatele vyzvaly, aby bouři přečkali doma a nezapomínali přitom na hygienická opatření spojená s prevencí proti šíření koronaviru.
Texas patří k těm americkým států, které pandemie nemoci covid-19 sužuje nejvíce.
Vzhledem ke stávajícím bezpečnostním opatřením a nutnosti dodržovat odstupy jsou velkou výzvou i případné evakuace.
Provizorní přístřešky byly otevřeny v hotelech, školách a tělocvičnách.
V texaském okresu Hidalgo byla rovněž jedna z budov uzpůsobena jako přístřeší po evakuované, kteří měli pozitivní test na koronavirus nebo byli jiným způsobem vystaveni nákaze.
Místní úřady vyzvaly všechny evakuované, aby si s sebou do úkrytu vzali roušky a dezinfekční gely, jestliže to bude možné.
"Ještě to nemáme ani zdaleka za sebou.
Očekáváme katastrofické záplavy," citovala agentura AP Chrise Birchfielda, který pracuje pro Národní meteorologickou službu (NWS) službu ve městě Brownsville.
Předpovědi tvrdí, že na některých místech by mohlo během několika málo hodin napršet až 300 milimetrů srážek, v některých případech bezmála 500 milimetrů, což by společně se vzedmutím hladiny moře mohlo zaplavit řadu sídel na pobřeží.
Zeman propůjčí generálskou hodnost plukovníku Lipkovi
Prezident Miloš Zeman ve středu propůjčí generálskou hodnost plukovníku Pavlu Lipkovi.
Vyplývá to z přehledu očekávaných událostí ministerstva obrany.
Důvodem propůjčení hodnosti brigádního generála je srpnový nástup Lipky na post zástupce velitele alianční mnohonárodní divize severovýchod v Polsku.
Lipka dosud působí jako zástupce velitele pozemních sil české armády.
Povýšení Zemanovi na konci června navrhla vláda.
Lipka od začátku srpna nahradí brigádního generála Karla Řehku na pozici zástupce velitele mnohonárodní divize severovýchod v polském Elblagu, které velí jednotkám alianční předsunuté přítomnosti na území Polska a Pobaltí.
Řehka se v březnu stal ředitelem Národního úřadu pro kybernetickou a informační bezpečnost (NÚKIB).
Vláda prezidentovi navrhla, aby Lipkovi propůjčil hodnost brigádního generála.
Podle zákona o vojácích z povolání může být vyšší hodnost vojákovi propůjčena na dobu výkonu volené funkce nebo na dobu plnění služebního úkolu, který propůjčení vyšší hodnosti vyžaduje.
Postu zástupce velitele alianční divize odpovídá generálská hodnost.
Voják, kterému byla hodnost propůjčena, má stejná práva a povinnosti, jako kdyby byl do této hodnosti jmenován.
Nemá ale nárok na úpravu platu, který by dané hodnosti odpovídal.
Propůjčení hodnosti trvá do pominutí důvodu, pro který mu byla poskytnuta.
"Plukovník Lipka prokazuje vysokou profesionální připravenost a je vzorem pro podřízené.
Významným způsobem se podílí na plnění úkolů ozbrojených sil České republiky, včetně spolupráce se zahraničními partnery a zabezpečení účasti armády v zahraničních operacích," uvedlo v červnu ministerstvo obrany k návrhu na povýšení.
Středečního povýšení se uskuteční ve 12:30 na Pražském hradě, zúčastní se ho ministr obrany Lubomír Metnar či náčelník generálního štábu Aleš Opata.
Země EU mají koronavirové standardy pro letectví
Země Evropské unie se dohodly na společných hygienických standardech pro cestování letadlem, které mají pomoci omezit šíření nového koronaviru.
Oznámil to německý ministr dopravy Andreas Scheuer.
Mezi dohodnutými standardy je dodržování odstupu či nošení roušek v letadle i na letišti, prostřední sedadla v letadlech však nebudou muset zůstat neobsazená.
Informovala o tom agentura Reuters.
"Jsem rád, že moji kolegové přijali německý návrh pro Evropu a že jsme se mohli shodnout na těchto jednotných standardech," uvedl Scheuer na Evropské konferenci o letectví.
Německé ministerstvo dopravy pak dodalo, že dohodu uzavřeli úředníci a že ji ještě musejí formálně schválit ministři.
Dohodnutá opatření zahrnují požadavek zakrývat si ústa a nos pro cestující od šesti let, dodržovat doporučený odstup při bezpečnostních kontrolách a odbavení na letišti.
V letadlech musí být zaručen i dostatek čerstvého vzduchu a všechny informace musejí být k dispozici v několika jazycích.
Aerolinky také budou moci obsadit i prostřední sedadla.
Společné předpisy, na kterých se úředníci dohodli, splňují alespoň některé požadavky leteckých společností.
Rozdílné standardy totiž způsobovaly zmatky.
Na arktických Špicberkách padl teplotní rekord, naměřili tam téměř 22 stupňů
"V Longyearbyenu padl 41 let starý rekord," uvedl Norský meteorologický institut na Twitteru.
Vpodvečer tam teplota stoupla na 21,7 stupně Celsia, čímž o 0,4 stupně překonala rekord z roku 1979, dodal.
Zhruba dvoutisícový Longyearbyen je největší město na Špicberkách, nachází se asi 1300 kilometrů od severního pólu.
Špicberky se ohřívají rychleji než téměř jakékoliv jiné místo na Zemi.
Tato skutečnost zvýrazňuje nebezpečí vyplývající z oteplování jiných končin Arktidy -⁠ od Aljašky až po Sibiř, uvádí se v loňské zprávě Norského centra pro studium klimatu.
Průměrná teplota na Špicberkách podle něj vzrostla od 70. let 20. století o tři až pět stupňů.
Do roku 2100 může stoupnout dokonce o deset stupňů, pokud se nesníží vypouštění skleníkových plynů do atmosféry.
Růst teploty může mít na Špicberkách za následek tání věčně zmrzlé půdy, což ohrozí stabilitu mnoha budov, silnic či letišť a může způsobit i větší množství lavin a sesuvů půdy.
Oteplování klimatu ohrožuje také arktickou faunu, jako jsou lední medvědi či tuleni, kteří jsou závislí na ledové pokrývce oceánu.
Brity, kteří se vrátí ze Španělska, čeká povinná dvoutýdenní karanténa
Britský kabinet občany rovněž vyzval, aby se kvůli riziku šíření nemoci covid-19 vyhnuli všem cestám do pevninského Španělska, které nejsou nezbytné.
Kanárské a Baleárské ostrovy tedy zmíněny nejsou, nicméně i po návratu z nich musí lidé na dva týdny do izolace.
Nová pravidla vstupují v platnost o půlnoci.
"Ochrana veřejného zdraví je naší absolutní prioritou.
Toto rozhodnutí jsme přijali, abychom zabránili možnému šíření viru v Británii," uvedla britská diplomacie ve svém prohlášení.
"Vždycky jsme dávali jasně najevo, že v případě, že to bude potřeba, určitou zemi okamžitě odstraníme ze seznamu těch bezpečných," dodala.
Jak poznamenal britský list Metro, nejnovější oznámení zasáhne cestovní plány tisíců Britů.
Španělsko totiž patří mezi velmi oblíbenou dovolenkovou destinaci.
Britové mají mimo jiné obavy, zda jim bude vyplacena nemocenská v případě, že budou muset po návratu z prázdnin skončit na 14 dní v izolaci.
Například Neil Hunter z městě Sittingbourne si zamluvil desetidenní dovolenou na Lanzarote, odletět měli v úterý.
Zájezd mají objednaný od prosince.
"Měli jsme jet celá rodina, moje žena Amanda a dcera Bethany, ale abych byl upřímný, po tomto oznámení nevím, co se bude dít.
Pracuji jako strojvůdce a nemyslím si, že můj zaměstnavatel přistoupí na to, že budu po návratu z dovolené dva týdny v karanténě," citoval deník Metro Huntera.
V souvislosti se Španělskem existují obavy, že země je na počátku druhé vlny epidemie.
Během posledních dvou dní tam vždy za 24 hodin přibylo přes 900 nově nakažených.
Úřady v některých oblastech již zpřísňují koronavirová opatření, například Katalánsko se snaží omezit veškerý noční život a zabránit tak lidem, aby se ve velkém scházeli.
České ministerstvo zahraničí nově upozornilo na zvýšené riziko nákazy v Katalánsku, Aragonii, Baskicku a oblasti Madridu.
Model výkupu elektřiny z Dukovan projedná vláda
Vláda v pondělí projedná model výkupu elektřiny z plánovaného nového bloku Jaderné elektrárny Dukovany.
Návrh zákona počítá s tím, že v případě, že bude výkupní cena vyšší než cena silové elektřiny na trhu, rozdíl zaplatí všichni spotřebitelé prostřednictvím tarifů.
Ve druhém případě, kdy výkupní cena bude nižší než cena na trhu, bude dopad na spotřebitele opačný.
Silová elektřina je neregulovaná část z konečné ceny elektřiny pro odběratele.
Vicepremiér a ministr průmyslu Karel Havlíček (za ANO) i energetická společnost ČEZ už dříve uvedli, že pravděpodobnější variantou je, že lidé díky stavbě za elektřinu ušetří.
Analytici naopak upozorňují, že dlouhodobý výhled cen elektřiny na trzích je vždy nejistý, což vývoj v minulosti několikrát ukázal.
Záměr už dříve kritizovaly ekologické organizace.
"Výkupní cena může být jak pod tržní cenou silové elektřiny, tak nad ní.
Finální dopad v době aplikovatelnosti pravidla tak může být jak negativní, tak pozitivní.
Dopad se rozloží mezi zákazníky podle velikosti jističe - při nižší spotřebě či podle spotřeby elektřiny - při vyšší spotřebě elektřiny," uvedlo v podkladech k materiálu ministerstvo průmyslu a obchodu (MPO).
Havlíček v květnu uvedl, že předpokládá, že velkoobchodní cena elektřiny poroste a lidé na stavbě Dukovan vydělají.
V opačném případě bude dopad v desítkách korun ročně za rodinu, což je podle něj daleko méně, než lidé každoročně platí ve fakturách za elektřinu na podporu takzvaných podporovaných zdrojů.
Už dříve odhadl, že výkupní cena by se mohla pohybovat mezi 50 až 60 eury (asi 1320 až 1600 Kč) za megawatthodinu (MWh).
Předkládaný materiál žádný návrh částky neobsahuje, má být obsažen až ve smlouvě o výkupu.
Cena elektřiny na Pražské energetické burze pro rok 2021, na který se teď obchodníci nejvíce zásobí, činí aktuálně kolem 45 eur (asi 1190 Kč) za MWh.
"Při rozdílu výkupní ceny a tržní ceny silové elektřiny ve výši deset eur by mohl činit doplatek průměrné domácnosti se spotřebou 3,3 MWh ročně - může odpovídat čtyřčlenné domácnosti, standardně vybavené elektrickými spotřebiči včetně elektrické varné desky a trouby, která však nepoužívá elektřinu na vytápění a ohřev teplé vody - necelých 100 Kč/rok," napsalo v podkladech pro vládu MPO.
"Žijeme v nesmírně turbulentní době.
Pandemie koronaviru nám ukázala, jak zranitelná je globální ekonomika.
Z tohoto důvodu považuji dlouhodobou predikci tržních cen za vysloveně spekulativní záležitost," řekl ČTK už dříve výkonný ředitel investiční skupiny Energy financial group Tomáš Voltr.
Navrhovaný zákon počítá s tím, že výkup by provádělo MPO, respektive jím pověřená právnická osoba vlastněná státem za předem stanovenou cenu.
Smlouva mezi investorem a státem, garantující podmínky výkupu elektřiny, by byla uzavřena minimálně na 30 let, s možným prodloužením o deset let, a to i opakovaným, nejdéle však do ukončení provozu nízkouhlíkové výroby.
Nízkouhlíkovou výrobnou návrh definuje jako výrobnu elektřiny s jaderným reaktorem připojená do elektrizační soustavy s instalovanou kapacitou o minimálním elektrickém výkonu 100 megawattů (MW) po roce 2030.
Havlíček dříve uvedl, že nový dukovanský blok by měl mít výkon 1200 MW a ročně vyrobit devět terawatthodin elektřiny, což by odpovídalo desetině očekávané české spotřeby.
Blok by měl být uveden do provozu v roce 2036.
Model financování nového dukovanského bloku schválila vláda v pondělí.
Zařízení by stát při výstavbě měl financovat bezúročně, za provozu se počítá s dvouprocentním úrokem.
S modelem financování nesouhlasí opozice, vadí jí také možnost, že by Dukovany stavěly ruské nebo čínské firmy.
Stát by se měl na stavbě podílet ze 70 procent.
Zbytek by měla zaplatit společnost ČEZ, která bude hradit také všechny případné dodatečné náklady.
Generální ředitel ČEZ Daniel Beneš v květnu ČTK řekl, že očekávaná suma za stavbu bloku v současných cenách je zhruba šest miliard eur (přibližně 162 miliard korun).
Smlouvy mezi státem a ČEZ o stavbě nového dukovanského bloku budou podepsány v úterý.
Ministerstvo pro místní rozvoj stáhlo materiál o podpoře turismu v médiích za dvě miliardy
Materiál, podle kterého plánovalo ministerstvo pro místní rozvoj (MMR) utratit v médiích, na internetu a billboardech za reklamu na dovolené v Česku dvě miliardy korun, úřad z připomínkového řízení stáhl.
Ministryně Klára Dostálová (za ANO) serveru SeznamZprávy.cz řekla, že na materiálu se stále pracuje.
Na dokument v eKlepu (elektronické knihovna legislativního procesu) upozornil v pátek server Zdopravy.cz.
Ministerstvo plán zdůvodnilo propadem cestovního ruchu kvůli koronaviru.
Během koronavirové krize zaznamenala propad příjmů i média.
Návrh vyvolal kritiku opozice i zástupců cestovního ruchu.
Podle návrhu, který je nyní k nahlédnutí na webu hlidacstatu.cz, plánovalo MMR dát prostřednictvím státní agentury pro podporu cestovního ruchu CzechTourism peníze na reklamu v televizích, rozhlase, tisku, na internetu, billboardech či plochách na nádražích.
Největší díl peněz, a to 700 milionů korun, by dostaly televize.
Většinu by získaly soukromé televize Nova a Prima.
Tištěné deníky a týdeníky by dostaly 400 milionů a stejný díl by dalo MMR za PR články, reklamní bannery a videa na internetových stránkách.
Rozhlasové stanice by za mediální kampaň dostaly 350 milionů, z toho většinu opět soukromé stanice.
Zbylých 150 milionů by bylo použito na venkovní reklamu na billboardech, LED obrazovkách a plochách na nádražích či v metru.
Kampaň na podporu cestovního ruchu v Česku měla začít v polovině srpna a trvat rok.
"Na materiálu se stále pracuje, rozhodně zatím není v podobě, která by měla být prezentována," řekla Dostálová bez dalších podrobností serveru SeznamZprávy.
Materiál kritizovala opozice, podle šéfky TOP 09 Markéty Pekarové Adamové by z reklamy profitovala média ze svěřenských fondů premiéra Andreje Babiše (ANO).
"Já pevně věřím, že tohle okázalé pohrdání dostane na podzim u voleb ránu mezi oči," napsala na twitteru.
Dostálová odmítá, že ve skutečnosti jde o pomoc médiím zasaženým krizí.
"Může to být i shoda náhod, já o podpoře médií nevím vůbec nic," řekla v pátek Deníku N.
Podle ní je rozpočet dvou miliard orientační.
"My to samozřejmě ještě napočítáváme, může to být méně i více.
Je to pracovní materiál," dodala.
Iniciativě Zachraňme turismus nedává mediální kampaň na podporu domácího turismu smysl.
"Chceme dvě miliardy pro firmy v cestovním ruchu, ne zbytečnou reklamní kampaň," sdělil v neděli předseda iniciativy Tomáš Barčík.
Pokud se ve státním rozpočtu nacházejí ony dvě miliardy korun, měly by směřovat firmám, nikoli médiím, píše iniciativa v otevřeném dopise vládě.
Vývar ze života, kohout piv a smrt jako stéblo trávy
Posmrtné je i třetí album s názvem A smrt je stéblo trávy brněnského básníka, neúnavného organizátora kulturních aktivit a vydavatele Jaroslava Erika Friče, který odešel také před rokem, 24. května.
Ve Fričově diskografii je pátou položkou a podobně jako u předchozích titulů i zde je hlavní důraz na Fričově poezii, jíž je sám výtečným interpretem.
Frič, ročník 1949, byl pochopitelně ovlivněn americkou beat generation, tuto inspiraci ovšem pasíroval přes vlastní, osobitě podávané zážitky a také velice niterné projevy víry.
Byl ovšem na hony vzdálen nějaké agitaci, mluvil-li či psal o víře, o Bohu, bylo to vždy velice intimní, neagresivní, naprosto tolerantní.
Napadá mě v té souvislosti Bohuslav Reynek (v kontrastu třeba k Janu Zahradníčkovi), mistři prominou.
Fričovo album nabízí záznamy autorského čtení z roku 2006, ale i vystoupení s hudebníky, kteří jej vždy velice citlivě doprovázeli, ať již to byl violoncelista Josef Klíč, nebo Honza Bartoň a Vítězslav Holata.
Pomohu si - rád - slovy ostravského básníka Petra Hrušky o Fričových dlouhých básnických skladbách.
"Sálala z nich hrdá a nekončící hořkost," píše Hruška, "nad stavem našeho světa ohroženého zánikem.
Světa, který se stále více propadá do otupělé konzumní marnosti a hrabivosti, stále více se vzdaluje tomu, z čeho byla jeho duše stvořena - z tajemství víry, pokory a lidské blízkosti.
Ozýval se v nich stesk toho, kdo ví, že hodnoty, pro něž byl stvořen, málokoho zajímají, ale který také ví, že jenom kvůli všeobecnému nezájmu se jich nelze zříci.
Ty básně připomínaly, že člověk možná bude muset přijít o všechno drahé, ale není nepodstatné, jakým způsobem o to přijde.
Jestli se zaprodá všeobecnému úpadku, skepticky rezignuje, ustrašeně zmlkne, nebo zůstane do poslední chvíle v klidném a hrdém trvání na tom, čemu věří a co miluje."
Paroubek není mým poradcem, řekl Hamáček
Bývalý premiér a předseda ČSSD Jiří Paroubek není placeným poradcem sociální demokracie.
Předseda strany a ministr vnitra Jan Hamáček s ním pouze komunikuje a čte jeho názory a články.
Hamáček to dnes řekl v pořadu televize Prima Partie.
O tom, že by Paroubek měl být Hamáčkovým poradcem, v pátek informoval server SeznamZprávy.cz.
"Čas od času si napíšeme esemesku, on mi občas pošle nějaký materiál a já si ho přečtu," řekl dnes Hamáček.
Dodal, že se nicméně nejedná o oficiální a placenou spolupráci.
ČSSD podle něj nemá prostředky na to, aby je plýtvala na podobné účely.
"To, že si občas přečtu jeho názor, tak takových lidí je spousta," řekl.
V následné diskuzi s poslankyní ODS Janou Černochovou ministr řekl, že mnoho členů ODS stále "nepokrytě naslouchají názorům Václava Klause".
Je to podle něj v pořádku, protože se jedná o zkušeného politika a bývalého předsedu strany, což je i případ Paroubka.
Fakt, že z toho média dělají aféru, označil za známku letošní okurkové sezony.
Server SeznamZprávy.cz v pátek napsal, že Paroubek plní roli Hamáčkova neoficiálního konzultanta.
Napsal také, že na čtvrté místo kandidátky strany v ústeckém kraji míří někdejší předseda tamní buňky Petr Benda, který je spojen s Paroubkem a působil jako místopředseda jeho strany LEV 21.
Hamáček dnes řekl, že složení kandidátky nebude komentovat do doby, než bude hotová a schválená.
Duplantis má mílový náskok, je to kopanec do zadku, běduje Švédův vyzyvatel
Právě 22letý americký tyčkař má ambice a potenciál patřit k nejvážnějším konkurentům nového vládce.
Už ví, jaké to je o dva roky mladšího Duplantise porazit, loni jej přemohl na mítinku sdružení univerzit NCAA.
"Měli jsme bitvu už rok předtím, tehdy vyhrál on a já byl druhý, pak jsme si to prohodili.
V obou případech to byl velmi dobrý souboj," popisuje Nilsen, který si vítězství zajistil výkonem 5,95 metru.
Jenže Duplantis od té doby vystřelil strmě vzhůru a momentálně se v nejvyšších tyčkařských sférách nachází osamocen.
V pouhých dvaceti letech se stal světovým rekordmanem, letos 8. února v Toruni překonal laťku ve výši 6,17 metrů, o týden později v Glasgow ještě centimetr přidal.
"Skákal šest metrů už v 18 letech, kdy dokončil střední školu," vzpomíná jeho vrstevník Nilsen pro web Světové atletiky.
"Bylo jasné, že jakmile dospěje z chlapce v muže, všechen svůj potenciál a talent zdesetinásobí.
Dvacet let je celkem dobrý věk ke skočení světového rekordu," domnívá se.
Byť Nilsenův výčet úspěchů je o poznání tenčí než ten, jakým se pyšní Duplantis, klade si Američan podobné cíle.
Své možnosti zatím naznačil na závodech NCAA, které pravidelně vyhrával, letos v únoru si na jednom z nich vylepšil vnitřní osobní rekord na 5,93 m. Loni v srpnu získal zlatou medaili na panamerických hrách v Limě, už v roce 2017 se probojoval do americké výpravy na světový šampionát, kde skončil 13.
Nejbližším milníkem pak pro něj je poprvé okusit Diamantovou ligu.
"Rozhodně je mou prioritou dostat se na profesionální okruh a závodit co nejvíce v Diamantové lize, protože tam si můžete udělat jméno," uvědomuje si.
"Když dokážete uspět na této úrovni, nepochybně si můžete vést stejně i na akcích jako jsou olympijské hry, mistrovství světa nebo panamerické hry."
Kvůli pandemii se ale tyto vrcholné svátky odkládají, což dává Nilsenovi i ostatním tyčkařům čas na zlepšení.
Ale bude to stačit k dohnání Duplantise, který lehce může závod pod pěti kruhy proměnit v pouhý souboj o stříbro?
"Všichni se ho snaží dostihnout, ale nemyslím si, že to v nejbližší době bude možné," uvažuje Nilsen.
"Ten kluk skáče už 16 let a v tréninku má nad všemi ostatními mílový náskok."
A než začne Tokio 2021, bude jej chtít ještě navýšit.
Žena utratila statisíce z invalidního důchodu nemohoucího syna.
Čeká ji soud
Peníze, které 33 letý muž dostává od státu jako invalidní důchod, jsou určeny především na zlepšení kvality jeho života.
Za zpronevěru hrozí ženě až osm let vězení.
Kvůli špatnému zdravotnímu stavu zbavil soud nemocného muže svéprávnosti a jeho matku ustanovil opatrovnicí, která měla mimo jiné spravovat i synovy peníze.
"Žena od poloviny listopadu 2013 do letošního ledna použila žena část finančních prostředků z invalidního důchodu syna pro svoji potřebu a připravila ho tak o 440 tisíc korun," uvedla policejní mluvčí Dana Ladmanová s tím, že obviněné ženě přitěžuje, že jako opatrovnice měla zvlášť uloženou povinnost hájit zájmy poškozeného.
Žena podle pokynu soudu sice synovi zřídila účet, jenže jeho důchod si nechala posílat na své konto.
"Po zaplacení nákladů spojených s pobytem syna ve zdravotnickém zařízení a úhradě nezbytných léků použila zbylé finanční prostředky pro nákup vozidla, elektrospotřebičů a na chod domácnosti," stojí v obžalobě.
Že nemůže peníze syna použít pro svoji potřebu, žena přiznala.
Hájila se ale tím, že si s nimi vypomáhala při placení rodinných výdajů.
"Měli jsme problémy z našich příjmů utáhnout chod domácnosti.
Nikdy jsme si nekupovali nic nadstandardního.
Bylo to vždy na věci, jejichž nákup by syn schválil.
Považovala jsem to za rodinné peníze.
Netušila jsem, že se tím dopouštím trestného činu," vysvětlovala žena policistům.
Slíbila, že peníze synovi vrátí.
Severní Amerika je osídlená už 30 000 let, tvrdí vědci po nálezu nástrojů
Nálezy z jeskyně Chiquihuite v mexickém státě Zacatecas zahrnují 1930 nástrojů z vápence, mezi nimiž jsou i jemná ostří, která mohla být užívána ke krájení masa, a špičaté objekty, jež mohly sloužit jako hroty oštěpů či kopí.
Vědci zjistili, že nejstarší z nástrojů pocházejí z doby před 33 000 až 31 000 lety.
"Je zde jen pár výrobků tohoto stáří.
Ale jsou tu," uvedl archeolog Ciprian Ardelean z univerzity ve státě Zacatecas a hlavní autor jedné ze dvou studií, které byly na toto téma zveřejněny v časopise Nature.
Nejmladší nástroje dosahují stáří 12 500 let.
Podle expertů tak lidé jeskyni Chiquihuite, nacházející se ve velké nadmořské výšce, obývali po dlouhých 20 000 let.
Doposud všeobecně uznávaná teorie hovořila o tom, že první zástupci druhu Homo sapiens přešli přes pevninský most z oblasti dnešního Ruska na Aljašku před zhruba 13 500 lety.
Archeologické důkazy, včetně unikátních hrotů kopí užívaných k zabíjení mamutů a dalších prehistorických zvířat, ukázaly, že tato cloviská kultura se následně rozšířila ve velké části Severní Ameriky.
Tento model ale dostal v posledních desetiletích trhliny, když bylo objeveno několik dávných osad, jež byly o dva až tři tisíce let starší.
Ve druhé studii publikované v časopise Nature se píše o 42 různých lokalitách po celé Severní Americe, které dokazují lidskou přítomnost na kontinentu již v období před 26 000 až 19 000 lety.
Vědci se domnívají, že malé množství lidí mohlo přijít na severoamerickou pevninu dříve, než se doteď předpokládalo.
Někteří se přitom do Ameriky mohli dostat lodí.
"Je zřejmé, že lidé byli v Americe dlouho před rozvojem takzvané cloviské kultury," prohlásila k novým nálezům antropoložka Ruth Gruhnová z univerzity v kanadské provincii Alberta.
Zájem o letenky zatím naplňuje optimistický scénář, tvrdí prodejci.
Postupně se snižují i ceny
Prodeje letenek v Česku rostou každým týdnem.
Oproti loňskému létu je sice zájem stále zhruba poloviční, ale poptávka roste každým týdnem až o 20 procent.
Vývoj po krizi tak podle prodejců naplňuje nejoptimističtější scénáře.
Postupně se snižují i ceny letenek.
Mezi nejvyhledávanější destinace patří podle prodejců zejména jihoevropské státy.
Podle dat Kiwi.com vedou Španělsko, Itálie a Řecko.
U portálu Letuška.cz se nejvíce prodávají lety do chorvatského Splitu.
Z dalších zemí je pak nejvyhledávanější Velká Británie, která ovšem patřila k nejvytíženějším destinacím vždy.
Snižuje se i průměrná cena letenek.
U portálu Letuška.cz se zhruba v polovině měsíce pohybovala kolem 6250 korun, meziročně o 3000 korun méně.
To je zapříčiněno především zvýšením poptávky o evropské destinace, které nyní tvoří asi 85 procent prodejů.
Klesají ovšem i samotné ceny do některých evropských míst, například do Španělska nebo Itálie v minulých týdnech klesly asi o pětinu.
Krize ovlivnila i chování zákazníků, kteří nyní kupují letenky s mnohem menším předstihem než dříve, protože se obávají dalšího vývoje koronavirové situace.
Podle dřívějších informací Kiwi.com se doba nákupu letenky před odletem snížila meziročně zhruba o deset dní.
"Potvrzuje nám to budoucí trend, kdy lidé budou objednávat letenky s mnohem menším předstihem, budou vyžadovat větší flexibilitu, méně riskovat," uvedl viceprezident pro produkty Kiwi.com Michal Šindelář.
Aktuálně je průměrná doba rezervace před odletem 21 dní.
Spolu s růstem prodejů stoupá i počet obnovených leteckých linek z Česka.
Na pražském letišti v současnosti fungují pravidelné linky do více než 60 destinací.
Proti loňské letní sezoně jde přibližně o polovinu destinací.
Velké finále již dnes večer!
Sledujte šipkařskou bitvu živě na Nova Sport
Druhý nejprestižnější turnaj v rámci organizace PDC dokráčel k velkému finále.
V něm se představí zkušený devětačtyřicetiletý skotský šipkař Gary Anderson a překvapení turnaje, šestadvacetiletý Belgičan Dimitri van den Bergh.
Gary Anderson v prvním kole vyřadil Justina Pipa, poté narazil na svého souseda v tabulkovém žebříčku.
I s Jamesem Wadem si však poradil a ve čtvrtfinále se zdatně popral se Simonem Whitlockem, který předtím poslal domů světovou jedničku.
"Létající Skot" měl namále v semifinále, kdy čelil Michaleovi Smithovi.
Na poslední chvíli ale utekl hrobníkovi z lopaty, v prodloužení dominoval a po výsledku 18:16 si vybojoval místo ve finále turnaje, který ovládl již v roce 2018, když v úžasné bitvě porazil Mensura Suljoviče 21:19.
Největším překvapením World Matchplay je Dimitri van den Bergh.
Belgický talent si turnaj užívá a právě možná vědomí toho, že nemá co ztratit, mu pomohlo k tomu, že hraje na naprosto fantastické vlně.
Šestadvacetiletý šipkař nejprve překvapivě vyřadil světovou šestku Nathana Aspinalla, v dramatické bitvě přetlačili i Joa Cullena a ve čtvrtfinále po ostrém nástupu zdolal i Adriana Lewise.
Velkou prověrkou bylo semifinále.
Glen Durrant hned na úvod ukázal svou sílu, ale v klidu hrající Belgičan pak výtečnou sérií získal náskok, který si pak víceméně bez problémů držel až do konce.
Van den Bergh ukázal svou sílu ve vysokém skórování, kterým narazoval občasnou nejistotu na doublech.
Případů koronaviru přibylo nejméně od začátku týdne, snížil se počet testů
Od začátku března, kdy byl nový koronavirus v Česku objeven poprvé, se jím prokazatelně nakazilo 15 212 lidí.
Téměř 9 600 z nich už se vyléčilo, 368 pacientů zemřelo.
V současnosti tak je nemocných 5 254 lidí.
Vyplývá to z údajů na webu ministerstva zdravotnictví.
Denní počet nově potvrzených případů v tomto týdne přesáhl čtyřikrát po sobě dvě stovky.
Maximem bylo pátečních 281 případů.
Ve čtvrtek bylo pozitivních 235 testovaných, o den dříve 246 a v úterý 206.
V prvním pracovním dni tohoto týdne přibylo 169 nakažených.
Z covidu-19 se v Česku vyléčilo už 9 590 lidí, tedy 63 procent ze všech dosud infikovaných.
U většiny měla nemoc mírný průběh.
V nemocnici je podle posledních údajů ministerstva zdravotnictví 151 lidí s koronavirem, stav 19 z nich hodnotí lékaři jako vážný.
V Česku je několik ohnisek nemoci covid-19.
Nejvíce nakažených za posledních sedm dní v přepočtu na 100 tisíc obyvatel stále vykazuje Karvinsko, a to téměř 59.
Následuje okres Jihlava s 56 a Frýdecko-Místecko s 36 nakaženými na 100 tisíc obyvatel za poslední týden.
Kvůli zvýšenému počtu nakažených platí v Česku od soboty nová opatření proti šíření koronaviru.
Lidé musí nosit nosit roušky na vnitřních hromadných akcích nad 100 lidí, jde o kulturní a sportovní akce, ale také svatby a pohřby uvnitř budov.
Od pondělí pak bude omezena kapacita těchto akcí ze současné tisícovky lidí na polovinu.
Ve světě již počet lidí, kteří se prokazatelně nakazili novým koronavirem, překročil hranici 16 milionů.
Uvedla to americká Univerzita Johnse Hopkinse, která vývoj pandemie sleduje globálně.
Bilance obětí, které zemřely s nemocí covid-19, se podle tohoto zdroje blíží 645 tisícům.
Nejnovější milion infikovaných přibyl do statistik za pouhé tři dny; hranice 15 milionů padla 22. července.
Největší podíl na rychlém růstu počtu případů měly v posledních dnech Spojené státy, které už registrují přes 4,1 milionu infikovaných, Brazílie s 2,4 miliony a Indie, kde se podle úřadů nakazilo téměř 1,4 milionu lidí.
Nakažených nyní přibývá rekordním tempem.
Světová zdravotnická organizace tento týden oznámila, že od čtvrtka do pátku přibylo celosvětově více než 284 tisíc nových případů, což je nejvyšší denní bilance od začátku pandemie.
Tento vývoj lze přičíst tomu, že šíření nákazy je na vrcholu v lidnatých státech, jakými jsou právě USA, Brazílie či Indie, podle agentury Reuters ale počet nových případů v uplynulém týdnu rostl v téměř 40 zemích po celém světě.
Týká se to například Austrálie, Japonska, Bolívie, Súdánu, Bulharska, Belgie či Izraele.
Nákaza se objevila už v téměř všech zemích světa, první případ dnes oficiálně oznámila i KLDR.
Vzduch v domácnostech je až pětkrát horší než venkovní.
Zdraví škodí osvěžovače vzduchu i deodoranty
Zdraví ohrožuje nejen špatná kvalitu vzduchu ve venkovních prostorách, ale také doma.
Upozornila na to izraelská odbornice na lidské zdraví Carol Abrahamová, již citoval deník The Jerusalem Post.
Podle Abrahamové, která se zasloužila o vytvoření izraelského ministerstva ochrany životního prostředí, je třeba se na škodliviny v domácnostech zaměřit právě nyní, kdy mnoho lidí tráví víc času prací z domova.
Abrahamová se zmínila o výzkumu americké Agentury pro životní prostředí (EPA), podle nějž je kvalita domácího vzduchu až pětkrát horší než venkovního.
Světová zdravotnická organizace (WHO) soudí, že kvůli špatné kvalitě vzduchu ve svých domovech umírá ročně předčasně 3,8 milionu lidí.
"Kvůli epidemii koronaviru, která mnohé přinutila a stále nutí pracovat z domova, lidé musí trávit v domovech víc hodin než dříve, takže je čas zaměřit se na kvalitu vzduchu v domácnostech," řekla Abrahamová.
V Izraeli se podle ní kvalitou "domácího vzduchu" téměř nikdo nezabývá.
Nebezpečné přitom mohou být věci, s nimiž člověk běžně přichází do styku - nátěry, osvěžovače vzduchu, desinfekční prostředky, deodoranty nebo pesticidy.
"Jedovatý plyn vydávají i oděvy, které pravidelně nosíme do čistírny," řekla Abrahamová.
Nejvíc ohrožené jsou podle ní děti, staří členové domácnosti a lidé s dýchacími potížemi.
I jinak zdraví jedinci mohou začít trpět problémy jako bolení hlavy, mdloby, dráždivost nosních cest, krvácení z nosu, zvracení nebo kožní alergie.
Při dlouhodobém vystavení nezdravým látkám se mohou poškodit vnitřní orgány a centrální nervový systém.
Ne všechny škodliviny ale pocházejí z předmětů uvnitř domácností, zdrojem může být i materiál, z nějž jsou domy postaveny.
Kvíz o Václavu Havlovi: Jak dlouho strávil ve vězení a co ho přimělo sepsat Chartu 77
Fuenlabrada přišla kvůli koronavirové nákaze v týmu o šanci na postup do nejvyšší španělské fotbalové ligy.
Vedení soutěže zrušilo původně odložený duel posledního kola druhé ligy, v němž si mohlo mužstvo zajistit účast v play off.
Fuenlabrada v sobotu ohlásila dalších 12 infikovaných lidí, čímž se celkový počet pozitivních testů na covid-19 v klubu vyšplhal už na 28.
Kvůli nákaze v týmu byl odložen pondělní duel proti La Coruni, v němž stačil Fuenlabradě bod k tomu, aby se dostala do play off.
Vedení soutěže dnes uvedlo, že duel proti La Coruni definitivně odvolal s ohledem na vyšší moc kvůli tomu, že ho už nebylo kdy sehrát.
Fuenlabrada rozhodnutí přijala.
Proti nesehrání zápasu se naopak bouří La Coruňa.
Té by nakonec vzhledem k výsledkům jejich rivalů nestačilo ani vítězství nad Fuenlabradou k záchraně, ale považuje za neférové, že se poslední kolo neodehrálo podle zvyklostí kompletní v jednotném termínu.
Vedení někdejšího elitního španělského klubu hrozí kvůli pádu do třetí ligy soudem.
Jistotu postupu mezi elitu mají první dva týmy tabulky Huesca a Cádiz.
O zbývající třetí postupové místo se v play off střetnou Zaragoza, Almería, Girona a Elche.
Karel Gott neměl rád Václava Havla?!
Dcera Dominika to odhalila
"Táta ho nemusel mnoho let," prozradila pro Aha! nejstarší dcera Gotta Dominika s tím, že Mistr nemohl Havlovi přijít na jméno a kdykoliv na něj přišla řeč, Karla to prý vždy naštvalo.
Těžko říct, co si udělali, ale podle Dominiky spor začal někdy v polovině devadesátých let.
"Táta se v nějakém článku po revoluci vyjádřil, že to měl snazší než on.
Že si Havel mohl v době temna psát do šuplíku, ale kdyby se on nějak vzepřel, tak měl se svou kariérou konec," tvrdí Gottová.
Vzápětí ale dodává, že nakonec k sobě čeští velikáni přece jen našli cestu.
"Vím, že slovo Havel nemohl do svých šedesátin vůbec slyšet.
Pak mu ale prezident pogratuloval dopisem k narozeninám a najednou se tátův vztah k němu začal měnit," vzpomíná Dominika.
Ostatně o deset let později dokonce Gott pozval tehdy už bývalého prezidenta na oslavu svých sedmdesátin v hotelu Ambassador na Václavském náměstí.
"A tam začala nová éra jejich vztahu, protože táta pak pana Havla pravidelně zval domů k sobě na Bertramku," doplnila blondýnka, jejíž otec zemřel loni v říjnu.
Slavíka prý také mrzelo, že od Václava Havla nikdy nedostal státní vyznamenání.
Přece jen se ho ale dočkal v roce 2009, i když to již bylo z rukou jeho nástupce ve funkci Václava Klause (79).
Další pocty se dočká in memoriam, současný prezident Miloš Zeman (75) mu má totiž udělit Řád bílého lva a uctít tak jeho památku.
Od úterý hrozí v Česku vedra, meteorologové varují před požáry
Varování meteorologů před vysokými teplotami platí pro úterní odpoledne pro celé Čechy s výjimkou Karlovarského kraje a také pro jižní a střední Moravu.
"Výjimečně mohou teploty překročit i 34 stupňů Celsia, zejména ve středních Čechách," uvádějí.
Lidem doporučují dodržovat v horku pitný režim a omezit tělesnou zátěž v poledních a odpoledních hodinách.
Vzhledem k teplému počasí s minimem srážek bude od úterního rána hrozit nebezpečí vzniku požárů.
K jejich rychlému šíření by mohlo přispět větrné počasí.
Varování meteorologů před rizikem požárů se týká středních Čech, včetně Prahy, Libereckého, Ústeckého, Karlovarského a Plzeňského kraje.
Varování před požáry bude v platnosti do odvolání.
"Významnější srážky, které by nebezpečí zmírnily, na severozápadě a západě Čech neočekáváme minimálně do konce týdne," uvádí ČHMÚ.
Pražský magistrát na varování meteorologů reagoval zákazem rozdělávání ohňů na rizikových místech, který má platit od úterý.
Lidé v hlavním městě nebudou smět zakládat otevřené ohně například v parcích, zahradách či lesích, a to až do vzdálenosti 50 metrů od okraje lesního porostu.
Zakázáno je v těchto místech také kouření a používání pyrotechniky.
Opatření bude platit do odvolání, informoval mluvčí pražského magistrátu Vít Hofman.
